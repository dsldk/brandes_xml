<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title/>
         </titleStmt>
         <publicationStmt>
            <publisher>dsl</publisher>
            <pubPlace>kbh</pubPlace>
            <date>2016-01-01</date>
            <idno/>
            <availability status="restricted">
               <ab>Copyright 2016, Society for Danish Language and Literature</ab>
            </availability>
         </publicationStmt>
         <sourceDesc>
            <listWit>
               <witness>
                  <bibl>empty</bibl>
               </witness>
            </listWit>
         </sourceDesc>
      </fileDesc>
   </teiHeader>
   <text>
      <body>
         
         <div>
            
<p>GEORG BRANDES
LEVNED </p>

<p>SNEVRINGER OG HORIZONTER</p>

<p>GEORG BRANDES
LEVNED</p>

<p>GYLDENDALSKE BOGHANDEL - NORDISK FORLAG
KJØBENHAVN OG KRISTIANIA</p>

<p>GEORG BRANDES
LEVNED</p>

<p>SNEVRINGER OG HORIZONTER</p>

<p>GYLDENDALSKE BOGHANDEL
NORDISK FORLAG
KJØBENHAVN 1908 KRISTIANIA
KJØBENHAVN - GRÆBES BOGTRYKKERI
UDLÆNDIGHEDENS AFSLUTNING</p>

<p><pb n="1" />.</p>

<p>Ingen, der er vant til at sysle med store Menneskers
varige Værker og til at følge vældige historiske
Skæbner i deres Udfoldelse, deres drønende Gang
eller susende Flugt, kan undlade at fornemme Mishag
og Ydmygelse, naar han fra slige Personligheder,
Værker og Skæbne vender Blikket til sit eget beskedne
Livsværk og sin egen dagligdags Lod. Øjet møder
ingen Opdagelse eller Opfindelse af blivende og
almen Betydning; Pennen kan ikke berette om noget
ualmindeligt Eventyr, saa lidet om Rejser i ukendte
Egne som om spændende Begivenheder og dramatiske
Omslag.</p>

<p>Alligevel kæmpes der ikke blot for Tilværelsen, men
for Ideer i ethvert energisk ført Menneskeliv, der
har højere Formaal, og den Dumhed eller den Ondskab,
hvorimod der kæmpes, er i forskellig Form til alle
Tider den samme.</p>

<p>Ogsaa i det Liv, der ikke føres paa Samfundets Højder,
gennemføles Medgang og Modgang, og former dette Liv
sig som et Kampliv, saa beriger det med umaadelig,
mest smertelig, undertiden dog ogsaa glædelig
Menneskekundskab; det sporer Viljen og hærder den,
former og udhamrer en Karakter, skærper og forfiner
en Intelligens, saaledes at dette Liv efterhaanden
med dets Stigen, Synken og fornyede Stigen
arter sig som en Lilleverden, hvor man i det mindre
møder de samme fremmende og hæmmende Magter, der
griber ind i de største Menneskers Livsførelse. Her
findes under Arbejdet for Selvhævdelsen et Arbejd for
Sandhed, Retfærdighed, Frihed, findes overhovedet
saa vel Evner og Kræfter som Anstrengelser og
Tildragelser, der trods et saadant Livs mindre
Forhold er beslægtede med de indflydelsesrigeste
Menneskelivs.</p>

<p>Dersom Læseren vil opholde sig ved den ringe
Betydning, mine Oplevelser har havt for Menneskeheden,
vil han hurtigt faa nok af mit Levned. Vil han
derimod se det Almenmenneskelige saavel i hvad jeg
virker som hvad jeg lider, saavel i Arbejdet som
i Hændelserne, vil han med andre Ord opfatte det
Fortalte sindbilleligt, saa vil han kunne følge de
skildrede Forhold uden at stødes ved Forholds-leddenes
jævnlige Lidenhed.</p>

<p><pb n="2" />.</p>

<p>I Vinter- og Foraarsmaanederne 1881 var jeg optaget
af Arbejdet med at oversætte Hovedstrømningers første
Del paa Tysk og omarbejde dens Indledning for det
fremmede Publikum, dernæst med at nedskrive enkelte
Stykker af den planlagte Bog om den franske Romantik
paa Dansk og Tysk, fremdeles med paa Tysk at udarbejde
eller gennemrette de mange store Essays, jeg udgav i
Frankfurt under Navn af Moderne Geister. Forlæggeren
Löning, i hvem der spirede en Sindssyge, som snart
brød ud, var utaalelig i sine Krav, saa Arbejdet,
der forud var mig meget vanskeligt, yderligere
vanskeliggjordes ved de Ændringer, han forlangte, og
som affødte en besværlig, irriterende Brevveksling.</p>

<p>Juli og August Maaned, under hvilke jeg boede paa Landet 
i Tyskland, anvendtes til Omarbejdelse og Udvidelse</p>

<p>af de gamle Studier over Lassalle fra 1874-75, da
Forlæggeren Hegel endelig gik ind paa Udgivelsen af
en Bog om ham.</p>

<p>Forgæves afbrød jeg Arbejdet nogen Tid i Haab om
nye Oplysninger fra Dr. Oldenberg; denne lod mig fra
Marienbad vide, at de Notitser, jeg havde udbedt mig
fra ham, vilde fylde Ark og tage ham mange Dage. Først
senere fik jeg mundligt meddelt hvad han vidste,
men hvad kun delvis egnede sig til at offenliggøres.</p>

<p>Til Nytte under Udarbejdelsen var mig den
tidligere nævnte Sagfører Martini fra Danzig,
en gammel Revolutionær fra 1848, der rørte mig
ved den Taknemmelighed, han nærede imod mig for
mit ældste tyske Skrift om Lassalle. Han havde
allerede været prøjsisk Dommer i 48, da han tog Del
i Opstanden i Baden og derfor blev dømt til nitten
Maaneders Fængsel. Det forfriskede mit Sind at
staa i Forbindelse med en saadan Mand. Han følte,
jeg delte hans lidenskabelige Frihedsbegejstring,
og han delte min, om den end var anderledes artet.</p>

<p>Jeg havde snart samtidigt at rette Korrekturer
paa Hovedstrømninger I paa Tysk, Lassalle paa
Dansk, Moderne Geister paa Tysk. Desuden skrev jeg
Correspondancer til det danske Morgenbladet, der fra
<pb n="1" />. Januar 1881 aabnede sig for mig, men rigtignok var
saa daarligt stillet, at det blot kunde betale mellem
<pb n="3" /> og 4 Øre pr. Linje, og til Kristiania-Dagbladet,
hvor jeg i en Artikel Norske Anmeldere om dansk
Literatur, der affødte en hel Fejde, tog Niels Lyhne
i Forsvar mod en Del norske Bedømmere af danske Bøger
og Forhold, bl. a. Damerne Fru Vullum og Fru Mathilde
Schiøtt. Man stod vildfarende overfor hvad man kaldte
Jacobsens Pessimisme. Det foresvævede den norske
Almenhed, at et tragisk Livssyn maaske kunde egne
sig for et nedslaaet og formentlig forfinet Land som
Danmark eller for et politisk undertrykt og sædelig
opløst Land som Frankrig under
Kejserdømmet, men ikke havde nogen Retsgrund i et sundt 
og ungdomsfrisk Land som Norge, hvor baade Politiken og
Moralen var i Orden. Den naive norske Selvtilfredshed,
som i Henrik Ibsen havde en haardnakket Bekæmper,
saa Kendetegnet paa et Grundsyns Sundhed deri, at
det var lyst.</p>

<p><pb n="3" />.</p>

<p>Som sædvanligt i dette Tidsrum var jeg i stor
Pengeforlegenhed - 8. Februar havde jeg fem Mark
i Huset, 24. Februar tre Mark (da heldigvis et Par
hundrede Mark netop kom med Posten); 29. Maj havde
jeg igen kun fire Mark - jeg tog derfor mod adskillige
Indbydelser til at holde Foredrag.</p>

<p>I Begyndelsen af Marts rejste jeg til Byen
Posen, indbudt af de Tyske der, for at holde
to Forelæsninger. Jeg blev modtaget med største
Elskværdighed af unge Købmænd, der formelig kunde
mine tyske Skrifter udenad og som kun tænkte paa,
efter Evne at gøre Opholdet tilfredsstillende
for mig. Hotellet var simpelt og gammelt, men var
lutter Soliditet og Ærlighed. Jeg saa Byen og dens
Mindesmærker. I Domkirken tiltalte Rauchs to Statuer
af Polens ældste kristne Konger i Ringskjorte mig som
fortræffelige. Raadhuset var ejendommeligt, men dets
Omgivelser forfaldne.</p>

<p>Ved sine Købmænds livlige og frisindede Holdning
mindede Posen mig noget om Bergen, som jeg Aaret
forud havde besøgt.*)</p>

<p>Da den Sal, hvori jeg egentlig skulde have foredraget,
den Sternske, var taget i Brug til Karneval, gav man mig 
med mine 500 Tilhørere den uhyre Lambertske Sal, der havde 
Plads til 1600. Jeg havde ikke før talt i saa stort et</p>

<p>*) Samlede Skrifter XIV. 297.</p>

<p>Rum og anstrengte min Stemme for at høres, hvoraf
Følgen var den dobbelte, at et rungende Ekko
overdøvede min Tale og at jeg selv blev hæs. Næste
Gang, da jeg nødtvungen maatte hviske, forstodes jeg
bedre.</p>

<p>Som indbudt af de Tyske saa jeg i Posen intet til
Polakkerne, til hvem jeg senere i mit Liv skulde
komme i saa nært et Forhold. Jeg havde ondt af dem:
Her hvor hele den store Befolkning talte Polsk,
stod de polske Navne stadigt under de tyske paa
Gadehjørnerne. Det var ogsaa ret vemodigt, at medens
det tyske Teater bredte sig paa en smuk stor Plads,
naaede man til det polske over en Baggaard. Jeg
overværede en Forestilling dér og kunde kun glæde
mig ved en smuk, slank Skuespillerindes polske Ynde,
da jeg ikke forstod noget af Sproget.</p>

<p><pb n="4" />.</p>

<p>Der fulgte nogle Ugers selskabeligt Liv i Berlin;
en morsom Aften med den franske Legationssekretær
Hr. Ansidio, der fortalte underholdende om Ægypten og
Sydhavsøerne; en anden med den tyske Maler Dietrich,
der kom direkte fra Sofia og dér havde malt Fyrst
Alexander af Bulgarien, der paa det Tidspunkt gjorde
Statskup, snart derefter trodsede det russiske
Formynderskab og siden lagde store Egenskaber for
Dagen som Feltherre. - Der gaves et Festmaaltid i den
literære Klub, hvor jeg sad mellem Spielhagen og den
berømte Sindssygelæge Professor Westphal og gjorde
en Mængde Politikeres og Journalisters Bekendtskab.</p>

<p><pb n="5" />.</p>

<p>Det var min Agt at tage til Kjøbenhavn og der holde
et Par Foredrag om Flaubert, som jeg i de Dage ivrigt</p>

<p>studerede. Men Kulden var det Aar saa stærk, at
Rejsen var vanskelig. Gjedser-Ruten eksisterede
jo ikke dengang, man maatte gaa med Isbaad, naar
Kiel-Korsør-Ruten var lukket. Først 2. April kom
Meddelelse om, at den var aabnet, og 3. April rejste
jeg da.</p>

<p>I de to Uger, jeg opholdt mig i Kjøbenhavn,
fik jeg dybest Indtryk af Kiellands nysudkomne
Arbejdsfolk. Til mine Foredrag, som jeg udarbejdede
paa Stedet, havde jeg fuldt Hus.</p>

<p>Jeg kom med til et lille Gilde i en da oprettet
Forening ved Navn Bogstaveligheden, som Skribenter og
Kunstnere havde stiftet. Der var blandt Kunstnerne
Tuxen, Zacho, Erik Henningsen, Jerndorf, Zahrtmann,
F. Hendriksen tilstede, blandt Forfatterne Schandorph,
Skram, Edvard Brandes, Galschiøt. Schandorph førte os
til Bestle's Vinstue, hvor vi fik en udmærket sort
Portvin, der desværre var saa stærk, at den gik os
til Hovedet, og vi holdt lidenskabelige Taler.</p>

<p>Lutter gode Hoveder var samlede i den mørke,
halvtbelyste Vinstue om den stærke Vin, og en virkelig
Kameratskabsfølelse besjælede disse Kunstnere og
Skribenter, saa grundforskellige de var. En vis
Oppositionstrang havde vel oprindelig forenet
begge Grupper; stærkt føltes Parallelen mellem
Literaturens og Kunstens Frigørelse fra akademiske
Regler med kun faa Aars Mellemrum. Baade Skribenter
og Kunstnere var alvorligt nationale, ikke desto
mindre var begge Parter paavirkede af romanske Lande
og romansk Kunst. Nogen indbyrdes Paavirkning øvede
de ogsaa paa hverandre, At de skulde have havt et
bestemt kunstnerisk Løsen (som Naturalisme) tilfælles,
hvad senere blev paastaaet, er en Taabelighed. Derom
var der intet Øjeblik Tale. De lærte halvt ubevidst
adskilligt af hverandre, især at forstaa hverandres
Sprog.</p>

<p>En af de ædleste Skikkelser iblandt dem, en oprigtig
Kristen, var Jerndorf, stilfuld som Menneske og
Kunstner, stilfærdig, en Karakter. F. Hendriksen,
der baade kunde føre Blyanten og Pennen var med sin
Paavirkning fra England og Japan, ikke mindre end fra
Frankrig og Østerrig, med sin gode og sikre Smag, der
har fornyet dansk Boghaandværk, og med sit heftige
politiske Frisind vel egnet til Mellemmand mellem
det skrivende og det malende Folk.</p>

<p><pb n="6" />.</p>

<p>Da jeg ikke uden stærk Deltagelse i det selskabelige
Liv kunde faa noget Udbytte af mit Ophold i Tyskland,
maatte jeg nødvendigvis ogsaa se mange Mennesker
i mit Hus. Men det var langt fra alene Berlinere,
som besøgte mig.</p>

<p>Ikke blot mine danske Bekendte, men næsten enhver
Dansk, der kendte mit Navn og kom gennem Berlin,
opsøgte mig, mange Svenske og Norske, mange Tyske,
Folk fra München eller Hamborg, adskillige Franskmænd
og nogle Englændere.</p>

<p>Blandt Danske, der besøgte mig, vil jeg nævne
Kunstnerne Zahrtmann, Pietro Krohn, Viggo Johansen,
Carl Thomsen, Jerndorf, Bindesbøll; de senere
Universitetslærere Bohr, Tscherning, Salomonsen,
Leopold Meyer, Asbjørn Drachmann og Kristian Erslev,
Direktøren for Kvægtorvet William Schou, Arkitekten
Erik Schiødte, den senere Finansminister Neergaard,
senere Generaldirektør Marcus Rubin, Skolebestyrer
Sloman, Marine-Ingeniør Hannibal Jespersen,
Fysikeren Kaptajn Fischer, min Bogtrykker Hr. Græbe,
Skuespiller Schwanenflügel, Hr. Hennings og og hans
Frue Skuespillerinden Fru Hennings.</p>

<p>Fra Norge indfandt sig Fritz Thaulow, Chr. Krohg,
H. J. Berner, O. Thommessen, Henrik Jæger; fra Sverig
Karl Warburg og Ludvig Josephson, fra Tyskland blandt
mange andre Fru Lewinsky, der gav Gæsteroller i
Berlin, og min kære Ven Paul Heyse med hans Frue.</p>

<p>Fra Italien kom min Kamerat og Rejsefælle Georges
Noufflard med Frue og lille Datter, tog Ophold et Par
Huse fra mig og tilbragte en Maanedstid i Sommeren
<pb n="188" />1 i Berlin dels for at se Wagners Operaer, dels
for at leve nogle Uger i min Nærhed.</p>

<p>Georges Noufflard var mig stadigt lige kær; men jeg
havde efter ti Aars Forløb ikke mere samme Glæde af
hans Selskab. Vi havde truffet hinanden under den
første Ungdoms overstrømmende Meddelelsestrang og
paa et Tidspunkt, hvor hver Sætning, den ene sagde,
berigede den anden. Nu havde vi ingen Trang til at
vise Fortrolighed og hvad vi kunde lære hinanden,
det havde vi hver for sig allerede ydet. Georges
Noufflard var desuden bleven gennemgribende paavirket
ved Ægteskabet. Hans menneskelige og aandelige
Eventyrlyst var borte. Det var ham nok at leve for
Hustru og Børn og at dyrke Musiken, som efterhaanden
havde fortrængt de andre Kunster af hans Sind. Han var
ikke blot bleven en stille, ung Familiefader, men hans
Tænkemaade havde ændret sig i Overensstemmelse med
hans Stilling. Han hyldede Udslag af den borgerlige
Moral, som han i sin tidlige Ungdom havde spottet;
han havde ladet sine Vinger amputere for at træde
fastere paa Jorden.</p>

<p>Vi kunde nu som før daarligt undvære hinandens
Selskab; men vi havde ikke længere stort at sige
hinanden. Efter hans Bortrejse saas vi aldrig mere.</p>

<p><pb n="7" />.</p>

<p>I September Maaned ankom den norske Stortingspræsident
Johan Sverdrup syg og nedbrudt fra Badet
Kreuznach til Berlin og opholdt sig der nødtvungent flere
Uger. Hans Søn Jacob Sverdrup, der altid havde vist
mig Hengivenhed, hentede mig til Faderen. Denne kendte
ikke et Menneske i Berlin. Jeg besøgte ham hver Dag en
Times Tid for at gøre mit til at opmuntre den Syge.</p>

<p>Det, som først slog mig, var hvor upraktisk Johan
Sverdrup var som rejsende; man skulde tro, han aldrig
havde foretaget en Rejse før. Vanskeligt stillet som
han var, havde han i Kaiserhof paa anden Sal taget en
Række af de dyreste Værelser, en Hjørnestue til Salon,
et Værelse til hvert af Familiens tre Medlemmer og
endelig et Værelse alene til Kufferterne, der havde
kunnet stilles paa Gangen.</p>

<p>I Kreuznach havde han søgt Lindring for Ischias; ved
Ankomsten til Berlin led han af Lungekatarrh. Jeg
sendte ham min dygtige Læge, Dr. Löhlein, der
behandlede ham og helbredte ham. Sverdrup lønnede
ham fyrsteligt.</p>

<p>Men hans Almenbefindende var elendigt. Löhlein
sagde til mig: "Den gamle Herres Sygdom er
Alderdomssvækkelse (han var 65 Aar gammel). Hjertet
slaar yderst svagt. Der er intet derved at gøre". 
Ikke desmindre besluttede Sverdrup paa min indstændige
Anmodning at standse i Hamborg for at raadspørge den
berømte Dr. Eduard Cohen, der saa ofte blev kaldet
til Friedrichsruh og hvem det lykkedes at helbrede
Bismarck for hans Gigt. Jeg skrev et indtrængende Brev
til Lægen, med hvem jeg oftere havde talt, oplyste
ham om den Mands Værd, der kom for at raadspørge ham,
sagde ham, hvor mange der vilde være ham taknemmelige
for hvad han kunde gøre for Sverdrup, der dengang
var det frisindede Norges Haab. Om det var Lægernes
Kunst eller Sverdrups Natur alene, der gjorde det,
er vel uvist; men han levede mer end ti Aar endnu.</p>

<p>Dagene var dengang tunge for ham; de fulgte paa
urolige Nætter. Næsten hver Aften blev Afrejsen
bestemt til næste
Dag, og dog fandt jeg Uger igennem ufravigeligt
næste Aften Sverdrup og hans Familie i Hotellet. 
Han var i Begyndelsen saa nedbrudt, undertiden indtil
Aandsforvirring, at jeg fik den Tro, han snart vilde
dø. Hans udmærkede Hustru, en dansk Dame, elskværdig,
simpel, forstandig, der da ingen Ting fejlede, døde
dog længe før han.</p>

<p>Ud paa Aftenen blev han livlig, selv om han
Dagen igennem havde følt sig syg. Med sit Væsens
Elasticitet var han i Regelen fra det Øjeblik af, da
jeg som daglig Gæst traadte over Tærskelen, munter,
fortællende, undertiden sprudlende; ungdommeligt skarp
i sine Ytringer og tillige i Ligevægt som kun den
erfarne, paa Livets Vande helbefarne, er. Han yndede
ikke Samtaler, der gik ned i Gruberne, men en let
Underholdning; talte om Norge, Tyskland og Danmark,
Ideer og Personer, Fortid og Nutid, Politik og Moral,
Religion og Historie. Han fortalte om sine Forfædre,
om hele sin Slægt, Mænd og Kvinder, mange smukke,
dumdristige Mænd og mange kloge, ejendommelige
Kvinder, om sin bekendte Onkel og dennes Forhold til
Kristian Frederik, og talløse Anekdoter fra sit lange,
politiske Liv. Han var i Grunden en verdensfremmed
Mand, havde tilbragt sine Dage i en Udkant af Europa
uden personligt at kende sin Tidsalders første
Skikkelser, vel endog uden jævnbyrdig Omgang. Men han
havde ved udstrakt Læsning stræbt at bøde paa denne
Mangel. Han havde grundigt Kendskab til engelske
Statsmænd og Historikere - den ældre Pitt syntes at
være hans Yndling blandt Statsmændene, Grote blandt
Historikerne - og han skattede, forekom det mig,
med rigtigt Blik de politiske Talere i Forhold til
deres Evne til at udtrykke sig jævnt, fortroligt,
uden Kateder- og Prædikestol-Veltalenhedens Tilbehør,
Historikerne i Forhold til det Indtryk, man gennem
deres Fremstilling modtog af, om de selv havde havt
Statsanliggender i Hænde. Han kendte indtil
Enkeltheder de store tyske Juristers og Historikeres
Værker, han havde læst Gneist, Ernst Curtius, Mommsen,
og hans Dom over dem var en politisk og praktisk
forfaren Mands.</p>

<p>Undertiden, naar han saaledes sad og samtalte, forlod
han uvilkaarligt Meddelelsens almindelige Form, og
man hørte gennem Konversationstonen Parlamentstalerens
Sprog i en eller anden med særlig Fynd fremsat skarp
Bemærkning, i et eller andet med vægtig Stemme opgjort
Resultat. Tidt formaaede han da ikke at blive siddende
rolig, men greb sin Stok og fortsatte Samtalen med
Liv, mens han vandrede op og ned ad Gulvet. Han saa
godt ud. Det svære sorte Haar var endnu mørkt som
en Ynglings og end ikke ved Tindingerne begyndt at
vige fra Panden; de mørkebrune Øjne var paa Grund
af Sygdommen lidt glansløse, men Blikket fast;
til den skarpe Profil svarede den udtryks-fulde,
sikkert tegnede Karaktermund.</p>

<p>Med Undtagelse af ganske faa Dage, da Sverdrup
foretog en lille Køretur og besøgte et Museum,
saa han ikke andet af Berlin end Wilhelmsplatz,
som han fra sit Hjørneværelse havde for Øje, naar
han paa sine Stuevandringer, støttet til Stokken,
standsede ved Vinduet og saa ned paa Pladsens legende
Børn og paa Statuen af General Ziethen, under hvem
en af hans Forfædre havde tjent. Han ventede maaske
mindre paa Kræfter nok til Afrejsen end paa at norske
Tilhængere skulde sende ham den hurtigt voksende Sum,
han til den havde nødigt.</p>

<p>Han var noget kuldskær og behøvede megen Varme i sin
Dagligstue. Om Aftenen tændtes fem store Gasflammer
i Loftet, saa man langt borte fra kunde forvisse
sig om at Johan Sverdrup trods Gaarsdagens bestemte
Beslutning endnu var i Berlin. Da mit Arbejde ikke
tillod mig mer end ét Besøg om Dagen, saa jeg i den
Tid, hvor Sverdrup opholdt
sig i Berlin, næsten ingen uden ham og hans. Da han
rejste, sendte han mig et elskværdigt Kort med Tak for
"den Trøst, som mine Besøg havde været ham."</p>

<p><pb n="8" />.</p>

<p>I Slutningen af Oktober tog jeg til Kjøbenhavn for der
at holde to Foredrag, et om Bjørnson, et om Ibsen. Der
var en saa stærk Tilstrømning ved Billetsalget, at
jeg maatte gentage begge Foredrag og altsaa talte
fire Gange paa Universitetet for overfyldt Hus.</p>

<p>Studenterforeningen anmodede mig om at holde et
Foredrag dér, hvad jeg gik ind paa. Senioratet har
øjensynligt været presset af Medlemmerne til denne
Opfordring; thi Dagen før jeg skulde imødekomme den,
rygtedes det i Kjøbenhavn, at Senioratet ikke vilde
tillade mig at blive i Salen, efter at jeg havde talt,
men vilde kræve min Bortgang. Det lød utroligt; dog
jeg var jo vant til enhver Medfart fra smaa og store
Autoriteters Side i Danmark, saa selv denne Adfærd af
saa ringe Myndigheder ikke forekom mig utroværdig. 
Man bad mig om en Tjeneste, og tilføjede mig i samme
Aandedræt en Haan. Det var ganske i Stilen.</p>

<p>Da jeg ankom, udtalte den ledende Senior det Haab, at
jeg vilde spise til Aften med Senioratet i et mindre
Værelse, og tilføjede: Der bliver ikke noget Sold
paa Salen efter Foredraget. - Hvorfor ikke? - Vi kan
ikke tilstede, at De bliver sammen med Studenterne,
ogsaa for Deres egen Sikkerheds Skyld. Der hersker
i visse Krese stor Forbitrelse imod Dem; vi vil
ikke risikere, at De bliver overfaldet. - Jeg nærer
ingensomhelst Frygt eller Bekymring. - Ligemeget; vi
tillader det ikke. - Og hvis jeg bliver ligefuldt? -
Saa slukker vi Lamperne.</p>

<p>Da jeg ved Slutningen af mit Foredrag meddelte - hvad
alle vidste - at jeg gerne havde tilbragt Resten af
Aftenen med de Tilstedeværende, men at dette formentes
mig af Senioratet, blev der en stærk Bevægelse blandt
Studenterne. De, der havde fremtvunget, at jeg blev
indbudt, havde allerede lejet en Sal andensteds. Fire
hundrede Studenter fulgte mig til Larsens Lokale. Fem
trykte Sange, som havdes parat, blev omdelte, nogle
iblandt dem vittige. Her et Par Strofer af en af dem:</p>

<p>   Saa lad dem kun dreje Nøglen om 
   for Templet, hvor Sokrates staar som et Billed 
   paa Filosofi og Hedendom,
   der, Gudskelov! udenfor Porten er stillet; 
   hvor nylig Kliken 
   lod Politiken,
   Foreningens gamle Elsker, i Stikken, 
      :| skønt haardt det kneb. |:</p>

<p>   Augurerne saa, at et Tegn betød, 
   man kunde for Æstetiken ej spares. 
   Naa, høre paa den - lad gaa til Nød! 
   men drikke med den - nej, Gud bevares! 
   Der kunde komme 
   til Ytring somme
   mod Paludanister ukærlige Domme, 
      :| naar Rusen steg. |:</p>

<p>   Og derfor staar som en Obscurant
   vor Festsal hisset med Gassen slukket,
   med Hoederne hyllet i Mulmgevandt,
   med alle Gardiner for Vindverne trukket,
   og fyldt i hver eneste
   Krog af den reneste
   friske Tobaksrøg og Brandes' seneste
      gyldne Ord,
      ja gyldne Ord.</p>

<p>Jeg tog Plads mellem J. P. Jacobsen og Drachmann,
talte først til Svar paa Skaaltalen for mig, holdt
dernæst en stor, efter Sigende virksom Tale og sagde
endelig tilsidst nogle humoristiske og forsonende Ord,
ved hvilke jeg udglattede en
Misstemning, der et Øjeblik havde indsneget sig. 
Min Forsonlighed indbragte mig endnu mere Bifald end
min Ubøjelighed; det er altid den, som slaar an i
Danmark.</p>

<p>Den Aften blev vistnok det danske Studentersamfund
stiftet. Det var de unge Mænd, som den 5. November
<pb n="188" />1 udvandrede fra Studenterforeningen, der i det
følgende Aar oprettede dette Forbund, der i Aarenes
Løb har stiftet megen Gavn.</p>

<p><pb n="9" />.</p>

<p>Fra Olaf Skavlan modtog jeg en Anmodning om ogsaa i
Kristiania at tale om de to store norske Digtere, og
da jeg betænkte mig, fulgte gentagne Telegrammer. Jeg
rejste da derop.</p>

<p>Selve Rejsen var en Kæde af Uheld og Kedsommeligheder;
saa langsomt gik den. Der gaves dengang ikke Hurtigtog. 
Den første Nat tilbragtes i Falköping, den anden Nat i 
Charlottenberg. Jeg ankom nogle Timer før jeg skulde tale.</p>

<p>I faa Dage saa jeg hele min norske Bekendtskabskres
igen og glædede mig paany ved Kristiania
Gæstfrihed. Olaf Skavlan og hans Frue, Alexander
Kiellands Søster, indbød mig straks den første
Dag. Der var i den ældre Mands og den unge Kvindes
Væsen en sammenstemt Finhed, som bevægede og
tiltalte. Olaf Skavlan var en fremragende begavet og
kundskabsrig Mand, som ikke overkom at udføre alle de
Planer, han lagde*). Hans altfor aarvaagne Selvkritik
forhindrede den Selvfølelse, han ingenlunde manglede,
i at gøre sig kraftigt gældende udadtil. Men det
Dæmpede, der var over ham som over Den, der manglede
Modet til at</p>

<p>*) Samlede Skrifter III 411.</p>

<p>udsætte sig for ikke ret at gøre Fyldest, gav hans
Væsen dets særegne Tiltrækning. Hos ham, som tidligere
hos Alexander Kielland i Stavanger, traf jeg den
fortræffelige, unge Kvinde, der senere skulde blive
Maleren Eilif Peterssens Hustru, Frk. Magda Kielland.</p>

<p>Skuespillerparret Gundersen og Fru Gundersen, hvem jeg
havde lært at kende under mit første Ophold i Norge,
havde jeg Fornøjelse af paany at tale med. Begge
tog det alvorligt med deres Kunst; han var en dygtig
Karakterskuespiller; hun havde mer end nogen anden
skabt den moderne norske Tragedie paa Scenen. Hos dem
var Skuespillerinden, den elskværdige Frk. Reimers,
jeg første Gang havde set i Bergen.</p>

<p>Jeg købte Dragter af Renkalveskind til mine Smaapiger
og var efter tre Dages Ophold borte igen.</p>

<p>Paa Hjemrejsen saa jeg nogle Dage i Kjøbenhavn stadigt
J. P. Jacobsen, Hørup, Kielland, og var indbudt til
et vellykket Aftenselskab hos Xylograf F. Hendriksen,
hvor Julius Lange, J. P. Jacobsen og Malerne af vor
Kres var tilstede og hvor Krøyer udførte en Tegning af
mig til Ude og Hjemme, som ikke lykkedes særdeles. Saa
godt Krøyer og jeg altid har kunnet sammen, vi var
for uensartede til at han nogensinde ret kunde træffe
mig; han har dog ikke ladet det skorte paa Umag;
thi han har udført tre Malerier og adskilligt flere
Tegninger af mig.</p>

<p><pb n="10" />.</p>

<p>Snart var jeg igen i min Berlinske Kres. Den var i
Oprør over min Bismarckartikel*). Det samme Omkvæd
gentoges i det Uendelige. Hvor jeg gik og stod,
taltes kun om</p>

<p>*) Se Levned II Side 256.</p>

<p>Artiklen, om hvad der havde staaet imod mig i den Avis
og hvad i den, om hvad A. og B. og C. og D. havde sagt
om den, hvor forbitret E. og hvor rasende F. havde
været - indtil det Hele gik af Kog som en Pot Mælk.</p>

<p>Treu tog mig med til det arkæologiske Selskabs aarlige
Winckelmannsfest, der fejredes i Anledning af den
store Kunstelskers Fødselsdag den 9. December. Jeg
havde saa megen Kærlighed til Winckelmann fra
mit første Studenteraar, at jeg gerne deltog i
Festen. Der blev holdt Taler af Curtius, Treu, Conze
og flere. Arveprinsen af Meiningen, den russiske
Gesandt, Samleren Hr. Saburof og Ministeren Gossler
var tilstede. Treu's Foredrag om det olympiske
Zeustempels Metoper var særligt godt.</p>

<p>Jeg havde i denne Tid to Arbejder for: en Studie over
Brødrene Goncourt og en større Afhandling om Schack
Staffeldt, hvilken F. L. Liebenberg, hvem jeg ugerne
negtede noget, havde bedet mig om til en ny Udgave
af Staffeldts Digte.</p>

<p><pb n="11" />.</p>

<p>I Midten af December modtog jeg fra Henrik Ibsen
Gengangere, som satte mig i stærk Sindsbevægelse;
Stykket syntes mig dramatisk svagt, men indgød mig
Beundring for Digterens Mod og Genialitet.</p>

<p>Det behandlede Arvelighedstanken i digterisk Form,
fremstillede paa Grundlag af den Determinisme,
der foreløbig er den moderne Videnskabs sidste
Ord i Sagen, Barnets gennemgaaende Bestemthed ved
Forfædrene, og gav denne Opfattelse en Baggrund af
stemnings- og tankevækkende Art ved at henpege paa
Bevarelsen af nedarvede Følelser (og derigennem af
Dogmer), hvis oprindelige Livsbetingelser er uddøde
og vegne for andre, med hvilke disse
Følelser staar i Strid. Herved foraarsagedes da,
især i Samfund og Enkeltpersonligheder, der kunstigt
var holdte tilbage fra Deltagelse i den fremrykkende
Kultur, en mer eller mindre haardnakket Strid mellem
en ny Erkendelse og et gammelt Følelsesliv.</p>

<p>Allerede i Juni 1875 havde Henrik Ibsen sendt Det
nittende Aarhundrede et Digt, i hvilket det hed:</p>

<p>   Genfærd af afdøde Tider og Mænd 
   gaar i vor Ynglingeskare igen. 
   Af Frasernes Taager og Festernes Røgelse 
   formes et Verdenshistoriens Spøgelse.</p>

<p>Det var disse Genfærd af afdøde Tider, som Ibsen denne
Gang havde eftersporet indenfor Familielivets Tærskel;
det var Spøgelsets Optræden paa Privatlivets Grund,
han havde rettet sit Blik paa, sikker nok paa, at
der var et Spøgelse i hvert Hus.</p>

<p>Den Modtagelse, som Stykket fik i Norge og Danmark,
røbede, hvor langt Ibsen var forud for sin Tid. For
første Gang vovede Smørerne at skrive imod ham som de
plejede at skrive imod mig. Næsten hele det til Norge
sendte Oplag vendte usolgt tilbage til Hegel. Og i
Danmark naaede Forargelsen et Højdepunkt. Falkman i
Nationaltidende, Molbech i Dagbladet gjorde det af
med Gengangere. For at komme Ibsen til Hjælp i denne
Situation, skrev jeg en Artikel, hvis sidste Del lød
saaledes:</p>

<p>Ibsen udvikler med rolig, men ubøjelig Strenghed
alle Konsekvenserne af et Liv som Alvings: Moderens
forspildte, Sønnens skrækkelige Tilværelse, Sønnens
Forelskelse i sin egen Halvsøster, dennes fra først
af fordærvede Natur, der vil bringe hende til stedse
dybere Synken, endelig Moderens fortvivlede Stilling
overfor det Tvangsvalg: at fremme Sønnens Død eller
lade ham leve som et levende Lig, og han synes saa
at spørge, om et Levned som hint var alle de tusinde
Ofre værd, der under Trykket af Samfundsopinionen er
bragt det. Naar, synes Ibsen at sige, saa oprørende,
saa græsselige Ting forekommer indenfor det af Lov og
Samfund omhegnede Familieliv, uden at noget velsindet
og dannet Menneske deraf
drager nogen Slutning om Beskaffenheden af de
stiltiende Overenskomster, paa hvilke "det gode
Selskabs" Facade hviler, mon det saa ikke er sundere,
værdigere, mandigere, ja kvindeligere, at prøve
Bygningen bag Facaden indtil Grunden end at nøjes med
Pastor Manders's Forsikring om, at Bygningen er opført
paa Klippegrund og, lige som Asylet i Gengangere, selv
uden at være assureret, sikker nok mod Brandskade, da
den "jo dog ligesom helliges en højere Livsopgave".</p>

<p>Dette er, tykkes mig, kortelig udtrykt, Digterens
Mening med sit Stykke.</p>

<p>Han har udtalt den i digterisk, dramatisk Form. Der
forekommer ikke en Replik, ikke et Ord, som er sagt
af ham, og for hvilket han bærer Ansvaret. At paadutte
ham enten Osvalds eller Fru Alvings Synsmaader er
utilladeligt, saa meget utilladeligere, som begge
disse Skikkelser hænger fortræffeligt sammen og er
fuldt forstaaelige uden Inddragning af Digterens
Personlighed. Og dog er dette foretaget offenligt
paa den plumpeste Maade. Om Osvald er det i denne
Henseende næsten overflødigt at tale: hvad han siger
har Ungdommens, Kunstnernaturens, Zigøjnernaturens
Præg. At Ibsen skulde skjule sig bag ham for at faa
sagt, hvad han vil sige, er det lidt enfoldigt at
antage. Men Fru Alving, der giver ham Ret, der endog
overbyder ham! Hun maa da være den forklædte Henrik
Ibsen! Som om Fru Alving ikke var en Skikkelse af det
nordiske Samfundsliv. Som om vi ikke havde truffet
hende, talt med hende, beklaget hende, forstaaet
hende, længe før Henrik Ibsen malte os hende. Ikke
engang det har man indset, at saaledes bliver en
Kvinde, der har lidt og udstaaet dette. Og naar hun
siger: "Ja det med Lov og Orden! Jeg tror mangengang,
det er det, som volder alle Ulykkerne her i Verden",
saa lader man, som havde man nu grebet Henrik Ibsen
i at erklære Lov og Orden Krig. Denne Kvinde har set,
hvad der trives bag Loven og Ordenen som Skærmbrædter,
hvad Under, at hun griber fejl og tror Skærmbrædtet
skyldigt; hun har set, hvad Selskabet tilsteder,
lukker Øjnene for, bortlyver og borthykler; hvad
Under, om hun tænker, at det, Selskabet forbyder
(selv om det var Ægteskab mellem Halvsøskende),
umuligt kan være slemmere eller endog blot saa slemt
som hvad det tilsteder, naar det bare ikke officielt
behøver at vide deraf. Hvad Under! Nihilismen er
Aandstyranniets sikreste Produkt. Vil man ikke
høre Fru Alvings Synsmaade om Forbindelsen mellem
Søskende, saa maa man ophøre at fortælle os, at
vi alle nedstammer fra slige Forbindelser. Vil man
hindre Fru Alvings Anskuelser fra at brede sig, saa
lad Ortodoksien indtage en beskednere Holdning, lad
den opgive at undertrykke og at angribe. Der gives
intet Sted i Evropa, hvor den hviler paa Sindene
med et saadant Tryk som i Danmark-Norge. Lad den
tilskrive sig selv den stedse alvorligere Modstand,
der rejses imod den, og lad den, hvis
den ikke vil fremkalde en Literatur, i hvilken
de Anskuelser, som nu kun fremstilles dramatisk,
forfægtes for fuldt Alvor, tage Reb i Sejlene i
Tide. At den bander og fordømmer, nytter intet. At
dens frivole Talsmænd i Pressen til Bedste for den
udkrammer en Kvasi-Æstetik, der for halvhundrede Aar
siden endnu fandt Tiltro, men som aldrig var sand,
det nytter endnu mindre.</p>

<p>Ibsens Drama skal efter Sigende have vakt megen
Misstemning. Det norske Dagbladet slutter en yderst
lunken Anmeldelse med et Længselssuk efter - jeg ved
ikke ret, om det er Rahbek eller A. Munch. "Naar man
har læst Bogen," hedder det, "priser man uvilkaarlig
den gode gamle Poesi, fordi man i al Fald kunde læse
den uden Fare for sine Nerver." Den norske Liberalisme
ligner den danske Konservatisme deri, at de begge er
nervøse som Mimoser.</p>

<p>Nervøsiteten gyser tilbage for denne Bog;
Blødsødenheden finder den "oprørende"; den smægtende
Fejghed finder den "dumdristig" og Affældigheden
finder Ibsen "upoetisk". Jeg har for Morskabs
Skyld ladet mig sende nogle Anmeldelser og har
derved udvidet min Menneskekundskab. En Artikel
i Nationaltidende har særlig fortryllet mig. Den
Petersen, der har skrevet den - jeg kender ikke
hans borgerlige Navn, han er anonym - bemærker, at
"kun fordi Ibsen staar saa højt i Navnkundighed og
literær Betydning, kan hans nye Arbejde ikke uden
videre kastes hen i den Kalkkule, hvor sligt i Grunden
ene hører hjemme." Godt brølt, Petersen! Artiklen
gør ganske Indtryk af at være skrevet af en gammel
journalistisk Daglejer, graanet i Haandværket. Naar
man nu betænker Sandsynligheden af, at dette Udbrud
stammer fra en Fyr, der har skrevet en Snes Aar i
Aviser uden at det i dette Tidsrum er lykkedes ham
at frembringe fire Linier, noget Menneske kan huske,
mens det altsammen, Artikel for Artikel, Nummer efter
Nummer er vandret - "i den Kalkkule, hvor sligt"
i Reglen havner, naar man videre betænker, at Fyren
taler om en Mand, af hvem man maaske endnu om 200
Aar vil læse et og andet, saa er denne Veltalenhed
ikke uden psykologisk Interesse. Og Interessen
stiger, naar man i det følgende støder paa disse
Ord om Henrik Ibsen, at han maa ikke blot nære en
sær Forkærlighed for det Modbydelige, men »være
betagen af en til Vanvid grænsende Forfængelighed
og Indbildskhed, naar han mener at have Kald til at
fremsætte disse Problemer til æstetisk Nydelse og med
mindste Fremgang mod hint høje Maal, Bevidsthedernes
Revolutionering." Dette er maaske en Smule uhøfligt,
men naar en anonym Petersen siger det, saa maa det
være sandt, og det vilde være Pedanteri at opholde
sig ved Formen.</p>

<p>Saa har dernæst Dagbladet havt en herlig Anmeldelse. 
Blot man aabner den, "er det ligesom man saa Gengangere 
smyge imellem Linierne".
Ved første Gennemlæsning tager den sig ud som lutter
Perfidi, og der er ganske vist en god Del Perfidi
deri. I Anledning af Fru Alvings uforglemmelige
Replik om Maskinsømmene, udbryder Anmelderen f. Eks.:
"Saaledes bliver Ibsen færdig med Religionen";
han undser sig ikke ved at lade ham "havne i den
fri Kærlighed" eller ved at plapre om, at Ibsen,
den strengeste Moralist i evropæisk Poesi, "ikke
kender eller ikke anerkender Pligtbegrebet som en
Hovedfaktor i Livet". Men jeg skal ikke dvæle ved
Perfidien heri, fordi det er umuligt at skønne, hvor
meget der her er virkelig Perfidi, og hvor meget der
er pur Enfoldighed. Den dybe etiske Alvor i Faraos
Ring har Ibsen nu vel ikke naaet. Men et almindeligt
stilfærdigt Menneske vil formodenlig begribe, at Ibsen
ikke mangler Pligtfølelse eller Pligtbegreb, fordi
han som Goethe og Heiberg, Schiller og Hugo, Hegel og
Herbert Spencer ingen absolute Pligter anerkender. Han
er netop saa langt fra at underkende Pligten, som
Schiller var fra at hade Dyden, da han skrev:</p>

<p>                      Meine Antipathie.
   Herzlich ist mir das Laster zuwider, dobbelt zuwider
   Ist's mir, weil es so viel schwatzen von Tugend gemacht. 
   "Wie, du hassest die Tugend?" - Ich wollte, wir übten sie alle, 
   Und so sprache, will's Gott, weiter kein Mensch mehr davon.</p>

<p>Det er næsten Synd at forstyrre Anmelderne, naar de
moraliserer for Henrik Ibsen, thi det klæder dem saa
uforligneligt. Men ilde vilde det heller ikke klæde
at have saa meget Begreb om videnskabelig Psykologi
og Etik, at man vidste, Forpligtelsen hører hjemme i
en Mellemsfære, er et Overgangsbegreb, for hvilket
der i et harmonisk, sædeligt Forhold ikke mere er
Brug. Da vilde man vel ogsaa begribe, at hvor Fru
Alving (fra hvem der endda er langt til Ibsen),
i det Øjemed overfor Sønnen at undskylde Faderen,
anklager sig for at have gjort Hjemmet uudholdeligt
for denne med evindelig Tale om sine Pligter og
hans Pligter - der angriber hun ikke - som man plat
har indsneget - Sædeligheden i "Livsglædens" Navn,
men den golde nordiske Hersen i Pligtbegreberne,
der er saa uforenelig med et Liv i rolig Harmoni
og saa sørgelig let at forene med et Liv i den mest
forbenede Egoisme.</p>

<p>Dog pikantere endnu end Dagbladets Etik er dets
Æstetik. Det er lutter gammel afdød Æstetik fra
Aarhundredets Begyndelse, der en Snes Aar senere
kom til Danmark og, som det viser sig, har holdt sig
der. Saaledes indvendes, at "Stykket i det hele er
vendt tilbage til det antike Dramas Fatum og lader
Katastrofen fremtræde som en Nødvendighed, medens det
moderne Drama beror paa Frihed". At nu det moderne
Drama beror paa Frihed (skal sige Viljens Frihed),
er en af disse Spøgelsemeninger, som man ikke ventede
at møde mere. Den stammer fra
den gamle rationalistiske Tidsalder, der ikke
kendte Arvelighedsideen og ikke forstod og ikke
vilde vide af Omgivelsernes Indflydelse; det er
en Lære, til hvilken ikke et eneste godt moderne
Drama nogen Sinde har svaret. Og latterligt vilde
det være, om Æstetiken, der dog helst burde vide
lidt Besked om, hvad den moderne Videnskab lærer om
"den frie Vilje", vilde kræve, at Dramet skulde bero
paa et Fantom, paa hvilket intet andet beror. At
Katastrofen fremtræder som en Nødvendighed, er
saa langt fra at være en Fejl i Ibsens Stykke,
at det er netop det, som maatte være. Og ganske
lige saa lidt er det en Fejl, eller som det i
Dagbladet hedder "uretfærdigt og udramatisk",
at Straffen fortrinsvis rammer Moderen og Sønnen,
ikke den, som bærer Hovedskylden. "Uretfærdigheden"
her er Verdensordenens, som det ikke er Digterens
Sag at omarrangere eller omlyve, men at fremstille,
og hvad der i Ibsens Stykke er mindre dramatisk
end ønskeligt var, det beror ikke i mindste Maade
paa dette Forhold. Som Drama har Gengangere trods
Digterens ogsaa her udviste Mesterskab sin Svaghed;
det staar teknisk tilbage for Et Dukkehjem, fordi
Ekspositionen er for lang, og der er for lidt
virkelig Handling imellem den og Sammenbruddet, men
med det gamle Problem om Frihed eller Nødvendighed
har denne Svaghed intet at skaffe. Hvis man vil
finde Overensstemmelse mellem Ibsens Skæbnetro og
den antike, saa kan man; men den, der virkelig
findes, beror kun paa, at vi alle, Tidsalderen,
i hvilken vi lever, er vendt tilbage til Antikens
naturalistiske Opfattelse af Menneskelivet. Det
nittende Aarhundrede er deterministisk, som den
klassiske Oldtid var det. Tænker man derimod paa de
Gamles Tro paa et hemmelighedsfuldt Fatum, hin Skæbne,
der i det antike Drama tvinger Oedipus til i Kraft
af en Forudbestemmelse at dræbe sin Fader og ægte sin
Moder, hin Skæbne, der endnu spøgede i Ibsens Kejser
og Galilæer, saa er Skæbneudviklingen i Gengangere
saa langt derfra som Indsigt fra Mytologi.</p>

<p>Dagbladet betragter det som "en Slags Trods" eller
"en Naivetet" af Ibsen, at han har indleveret sit
Stykke til det kongelige Teater i Kjøbenhavn ; thi,
hedder det, "at noget Teater, i al Fald noget Teater
af Rang og Betydning skulde ville opføre dette Drama,
anser vi for en Umulighed." Hvad fremmede, det vil
vel nærmest sige tyske, Teatre vil gøre, er ikke
let at beregne og temmelig ligegyldigt. De skylder
Ibsen intet; hans Stykker og den tyske Smag ligger
langt fra hinanden, de har intet Hensyn at tage til
ham. Men naar jeg ser de Anstrengelser, som Dagbladet
og andre ligesindede Blade gør, anser jeg det selv for
rimeligt, at en Umuliggørelse af Gengangeres Opførelse
i Kjøbenhavn vil lykkes til Trods for Teaterchefens
intelligente og uhildede Blik og til Trods for alt,
hvad Teatret skylder Ibsen. De Par Tusind Mennesker,
der udgør Selskabet, kalder sig Samfundet og forsøger
at bilde Millionerne ind, at de er
Staten, og som har en Hovedinteresse i, at der aldrig
fra noget officielt sanktioneret Sted forkyndes
noget dybt Alvorligt, noget gribende Stærkt, noget
skærende Sandt, vil rimeligvis med Lethed kunne hindre
Opførelsen eller dog forvandle den til et Nederlag for
Digteren og Teatret. De vilde for 50 Aar siden have
umuliggjort Stykkets Trykning, nu kan de vanskeliggøre
dets Opførelse og vil vedblive at kunne det, saa
længe Nationalteatrene i Evropa ikke betragter sig
selv som Statsteatre, hvad der var Meningen med dem,
men som en Samfundets eller Selskabets Luksus.</p>

<p>Selskabets Argument er dette, at et Stykke som dette
er ikke Poesi. Men Sandheden er, at Begrebet om Poesi
forandrer sig igennem Tiderne. I Frankrig var 1670
Shakespeare ikke Poesi, i Danmark var 1770 Goethe
ikke Poesi, for Heiberg var Victor Hugo og Frankrigs
hele romantiske Literatur ikke Poesi, ja for ham var
end ikke Bjørnsons og Ibsens Ungdomsværker det, som
nu, netop i Modsætning til Leonarda og Gengangere,
er blevne Poesi. Man kan være rolig, Gengangere
bliver saavist nok Poesi. "Men," siger Dagbladet,
"der er en Skønhedslinje, der sætter Grænsen for
hvad der kan opføres og hvad ikke, og naar noget
er ikke blot uskønt, men rentud modbydeligt, har
det intet paa Teatret at bestille." Det er sandt,
og jeg underskriver hvert Ord. Der er noget der er
uskønt, ja rentud modbydeligt, og som intet har
paa Teatret at bestille. Og hvad er det? Det er
f. Eks. Efterligningen, der puster sig op som var
den Originalitet; det er Udtømtheden, der blærer
sig som var den Frembringelseskraft; det er Rutinen
og Marvløsheden, som raaber sit Excelsior!; det er
Gengangerskikkelserne, som sminker sig tommetykt
for at synes rødkindede bag Lamperækken. "Det
Uskønne, ja Modbydelige" ligger ikke i Stoffet, men
i Behandlingsmaaden. Hvad angaar alt dette Ibsen,
som staar i sin fulde digteriske Kraft?</p>

<p>Henrik Ibsen har ved at skrive den moderne Tragedie,
som kaldes Gengangere, sat sin hele møjsomt og
langsomt indvundne Avtoritet, sin Yndest hos Publikum,
næsten sin borgerlige Anseelse paa Spil. Denne Bog er
trods sin eminente Betydning ikke det fuldkomneste
Drama, han har skrevet; men den er den nobleste
Handling i hans literære Liv.</p>

<p>I Anledning af Gengangere blev der i den kjøbenhavnske
Højrepresse kastet forskellige Sideblik til Ibsens
Stilling til tyske Teatre. Dagbladets Etiker glædede
sig ved Tanken om, at intet tysk Teater vilde
spille Stykket. Nationaltidendes Smagsraad skrev
med Hentydning til den dengang udbredte danske Fabel
om Ibsens Indtægter af hans Stykker paa Tysk, i sit
udsøgte Dansk følgende: "Filosofisk lader Pessimismen
sig deducere, i æstetisk Behandling bliver den
til Lefleri med Livets Alvor, Sorg og Smerte,
hvormed Forfatteren gør sig interessant, indtil en
Teaterdirektion maaske kommer og byder ham Penge
for at gøre det om og lade Sort blive til Hvidt i
Slutningsscenen, hvilken Handel ingen Indignation
hindrer Digteren i at tillade, selv om han ikke
direkte selv besørger Transaktionen." Det havde
været Synd ikke at spidde denne Sommerfugl paa en
Knappenaal. Først dette Dybsind, at Pessimismen
æstetisk behandlet blev til Lefleri, saa denne
Insinuation, at Ibsen for Penge gjorde Sort til Hvidt
i sine Slutningsscener!</p>

<p>Da Ibsens Et Dukkehjem skulde opføres i Wien, og da
man af Hensyn til Publikums slette og blødagtige
Smag ikke vilde lade Nora forlade Helmer, skrev
man til Ibsen og opfordrede ham til at forandre
Slutningen. Paa hans afslaaende Svar bemærkede
Teaterdirektionen, at han lige saa godt kunde føje
sig, da Forandringen ellers alligevel vilde ske og
da maaske end mere i Strid med hans Hensigter - saa
nødedes han for at forhindre større Vandalisme til i
Stedet for de Par sidste Repliker at lade Nora synke
sammen ved Barnekamrets Dør. Der var ikke tilføjet
en eneste Replik. Jeg saa Stykket spillet i Berlin
i denne Form, uden Gnist af Forstaaelse, og svækket
ved den matte og meningsløse Slutning. Men hvad Skyld
havde Ibsen deri? Han var jo ved vore Regeringers
vise Foranstaltning retløs i Tyskland, et Bytte for
enhver Teaterdirektør som for enhver Oversætter.</p>

<p>Den første Opførelse af Et Dukkehjem i Berlin blev
en Skandal. Fra anden Akt af spiltes Stykket under
stigende Uro og Misbilligelse. I tredie Akt lo og
spottede man. Det var flere Gange vanskeligt at
opfatte Replikerne for Latter og spottende Udbrud.</p>

<p>Ibsen var da endnu ikke mere anset, end at Publikum
ikke gad være over at høre paa ham med Opmærksomhed.</p>

<p>Og hvad Indtægten af hans Stykker angik, var den da
endnu Nul.</p>

<p>Bjørnson havde dengang, for at opnaa nogen Indtægt,
af sin Oversætter Lobedanz ladet sig indmelde i
de tyske dramatiske Forfatteres Forening, havde
betegnet de tyske Oversættelser af sine Skuespil som
Originaler, den originale Udgave som en Oversættelse
og støttet sig til den tyske Regerings Beskyttelse
mod Tilbage-Oversættelser.</p>

<p>At Ibsen ikke havde indladt sig herpaa, saas bedst,
da Samfundets Støtter i Berlin opførtes paa én Gang
paa seks Teatre uden at Digteren fik en Øres Honorar,
medens Hr. Jonas og Konsorter, der havde tilskaaret
og tilklippet det efter Behag, naturligvis tjente godt
derved. Ja den Udgave af Stykket, som Ibsen selv (med
Frøken Klingenfelds Hjælp) udgav i München, bragte
hans Forlægger kun Tab og Ærgrelse, thi den kostede,
om jeg husker rigtigt, 2 Mark, da den var trykt med
ordenlige Bogstaver paa ordenligt Papir, og blev
naturligvis til Makulatur, da Reclam samtidigt udgav
Bogen for 20 Pfennig. Ikke desmindre var der ikke faa,
som fandt et Tegn paa lav Havesyge i, at Ibsen den
Sommer offenlig beklagede den høje Skat, den norske
Regering havde lagt paa ham, idet den for at sikre
uhindret Oversættelse fra Tysk til Norsk vægrede sig
ved at indlade sig paa en Overenskomst med Tyskland.</p>

<p>Nationalzeitungs og Deutsche Rundschau's
Teaterkritiker Karl Frenzel lod dengang aldrig
Lejligheden gaa hen, naar et norsk Stykke opførtes,
uden at ivre mod Opførelsen af nordiske Stykker
overhovedet. Han gjorde gældende, at Stoffet i disse
Stykker var altfor fremmedartet, at de bestandig
sigtede til eller hvilede paa eller gik ud fra
politiske, sociale og literære Forhold, der var
aldeles ubekendte i Tyskland, og at de som Følge deraf
hverken kunde spilles eller nydes eller forstaas. At
man skulde give sig til at
studere disse Forhold først, som man f. Eks. studerede 
de franske, ikke mindre fremmede, var da utænkeligt.</p>

<p>Henrik Ibsens Geni forandrede efterhaanden for nogle
Aartier denne Ligegyldighed til Begejstring, om det
end altid forblev skralt med Studiet af de Forhold,
som laa bag Digtningen. Dog Ibsen trængte efterhaanden
igennem i Tyskland som ingen moderne fremmed Digter
før ham, og Gengangere, som hans øvrige Stykker,
hører nu til det faste Repertoire.</p>

<p><pb n="12" />.</p>

<p>Fra Kjøbenhavn blev jeg stadigt fra forskellige Sider
underrettet om Øjeblikkets politiske Situation i
Danmark. Det var paa dette Tidspunkt den, at Venstres
Fører, Chresten Berg, begyndte at blive betænkelig
ved Alliancen mellem Venstre og Fritænkerne. En
Maaned senere meddelte mine Korrespondenter endog,
at Berg var "ustyrligt angst for Fritænkeri". Man
forberedte mig paa, at Venstre vilde spalte sig i en
moderatere og en radikalere Gruppe, og det skortede
ikke paa Anmodninger til mig.om at støtte den første.</p>

<p>I Januar, hvor Deutsche Rundschau havde bragt en
forstandig Artikel om mig af Otto Brahm, holdt
jeg i Berlin i Architektenhaus's smukke Lokale et
Foredrag om Brødrene Goncourt for en 300 Tilhørere,
deriblandt Max Klinger og Kumanin, som gav mig en
skønsom Kritik derover. Samme Dag, jeg skulde tale,
modtog jeg fra Edmond de Goncourt hans La Faustin med
en venskabelig Tilegnelse. Sammentræffet rørte mig.</p>

<p>Jeg blev for første Gang indbudt til at tale i Hamborg og 
gentog da i Februars Begyndelse mit Foredrag der. Det kom 
til at faa en virkelig Betydning, som sjældent et Foredrag, 
thi Direktør Brinckmann, som hørte det og derigennem
erfor om Brødrene Goncourts Sværmeri for japansk Kunst
og Kunstindustri, besluttede at studere Japan, og det
var saaledes, efter hvad han selv har sagt, gennem
mig som Mellemmand, han fik Stødet til Grundlæggelsen
af den mønsterværdige japanske Samling, som Museet
i Hamborg nu rummer.</p>

<p>Jeg blev i Hamborg vel modtaget af Formanden for
den Forening, der havde indbudt mig, Professor
Eyssenhardt, og af en Familie, der en lang Række Aar
igennem til Husherrens Død har vist mig Gæstevenskab
der, Parret Emil og Wilhelmine Oppenheim, han sart og
svagelig, men human og klog, hun varmt interesseret
for Poesi og i Stand til en forstandig og fin
Værdsættelse af hvad hun læste; Paul Heyse havde i
hende en oprigtig og kritisk Veninde. - Hamburger
Nachrichten bragte en Artikel om mig, hvori det hed,
at ingen Foredragsholder der i Byen havde behaget
som jeg.</p>

<p>I Bremen, hvor jeg nogle Dage derefter talte, gjorde
jeg mange dygtige Folks Bekendtskab, der næsten
alle hed Müller eller Meier. Mellem dem var en rig
Kunstelsker, Dr. Meier, som besad en af de største
eksisterende Samlinger af Raderinger; han viste mig
bl. a. Jules de Goncourts. Han indbød mig til det
aarlige Bremenske Schaffermahlzeit, en Kuriositet,
som jeg deltog i og har beskrevet*).</p>

<p>Bremen udøvede en stærk Tiltrækning paa mig. Det
dejlige gamle Raadhus opfyldte mig. I dets
berømte Kælder, som Heine har besunget og Hauff
fantaseret over, gav gode Bremens Borgere mig et
lille Aftenselskab, hvor Barth, Sattier, Lammers,
Dr. Marcus, en Senator og Borgerskabets Formand var
tilstede og hvor Lammers holdt Talen til mig, efter
at en Rhinskvin fra 1745 var sat paa Bordet. Den</p>

<p>*) Samlede Skrifter XIV, 351.</p>

<p>gode Stemning brødes en Stund ved Efterretningen om 
Berthold Auerbachs Død.</p>

<p>I disse Februardage 1882 gjorde jeg Bekendtskab
med Maleren og Digteren Arthur Fitger, med hvem jeg
efterhaanden skulde blive forenet i et inderligt,
af Tid og Adskillelse uanfægtet, Venskab. Jeg har
andetsteds skildret ham for udførligt til at gøre det
her*). Han indtog mig straks ved sin Tilbageholdenhed,
der røbede saa megen værdifuld Finhed, og ved sin
Ægthed som Menneske, ægte Beskedenhed, ægte Stolthed,
ægte Lune. Hans Kunst var mig noget for abstrakt,
men hans lyriske Digte og enkelte af hans Skuespil
fortryllede mig. Digtene var dybt følte og teknisk
fuldkomne.</p>

<p><pb n="13" />.</p>

<p>Under nogle Maaneders roligt Liv i Berlin, som fulgte,
havde jeg den Tilfredsstillelse at se mig gunstigt
omtalt i Tidsskriftet Athenée belge og at modtage
Arne Garborgs Bog Ein Fritenkjar, hvormed Forfatteren
betegnede et nyt Stadium paa sin Bane. Da jeg erfor
Kristian Elsters Død og i en Artikel i det norske
Dagbladet opfordrede Stortinget til overfor Elsters
Efterladte at bøde paa den Uret, der var sket Digteren
ved Regeringens Negtelse af det Stipendium, hvortil
Sagkyndige havde indstillet ham, hændte det til min
Glæde, at Stortinget udenfor alle Regler bevilligede
Fru Elster en aarlig Sum for en længere Aarrække.</p>

<p>I Kjøbenhavn holdt jeg den 22. og 28. Marts et Par
Foredrag. Jeg havde Glæde af at se J. P. Jacobsen igen. 
Den 29. Marts læste han for mig det sidste, han havde 
skrevet, den klassiske Novelle Pesten i Bergamo, Dagen</p>

<p>*) Samlede Skrifter VII, 581.</p>

<p>efter læste min Broder Edvard for mig sit til da
betydeligste Arbejde Et Besøg.</p>

<p>Den 1. April havde en Mængde Studenter indbudt mig
til at tale for dem om Schack Staffeldt i Casinos
lille Sal, som de havde lejet. Det blev en af de
indtryksrigeste Aftener, jeg endnu havde tilbragt i
Kjøbenhavn. Der var stuvende fuldt og en begejstret
Stemning. Efter mit Foredrag holdt en hel Række unge
Mænd Taler til mig, Student Bjerring, Student Ørsted
("Teolog og Højremand"), den nu afdøde Johan Ottosen,
da en ung Student, og den for lang Tid siden afdøde
Dr. Hoffory, der som sagkyndig vidnede om, hvor vel
anskreven jeg var i Tyskland. Man vilde uafbrudt høre
mig paany, og jeg maatte foruden mit Foredrag holde
ikke mindre end otte Taler.</p>

<p><pb n="14" />.</p>

<p>Foraar og Forsommer tilbragte jeg i Berlin med
Nedskrivning af Korrespondancer, med nøjere
Udarbejdelse af mine Afhandlinger om Bjørnson
og Ibsen, med Forarbejderne til femte Del af
Hovedstrømninger, særlig Studiet af André Chénier 
og Udførelse af Afsnittet om ham.</p>

<p>I Begyndelsen af Juli Maaned 1882 modtog jeg saa fra
Kjøbenhavn en Skrivelse, der blev bestemmende for hele
mit Liv i Fremtiden. Den imødekom et af mig næret
Ønske, men var ligefuldt skæbnesvanger for mig. Den
bevirkede, at jeg vendte tilbage til Danmark Aaret
efter, mindst ti Aar før det havde været forstandigt
at komme.</p>

<p>Skrivelsen havde denne Ordlyd:</p>

<p>Hr. Dr. phil. G. Brandes.</p>

<p>I de fem Aar, som er forløbne, siden De forlod Deres
Fædreland for at bosætte Dem i Udlandet, har den
Erkendelse stadig udbredt sig i videre Krese, at det
Bidrag, som De er i Stand til at yde til det danske
Aandslivs Fremme, er saa betydeligt, at man højlig maa
beklage, at De paa Grund af Forholdene er nødt til
at nedlægge saa meget af Deres Arbejde i en fremmed
Literatur. Tillige har den Overbevisning bestandig
vundet stærkere Tilslutning, at De i udmærket Grad
besidder Betingelserne for gennem det mundtlige
Foredrag og den personlige Paavirkning at vække og
nære videnskabelig Sans og videnskabeligt Liv hos
den studerende Ungdom. Det er derfor naturligt, at
Ønsket om, at De maatte kunne bevæges til at vende
tilbage til Deres Fædreland, levende føles af mange.</p>

<p>En Forening af Mænd og Kvinder, som ønsker at være
ukendte overfor Dem, tillader sig derfor at tilbyde
Dem en Sum af 4000 Kr. aarlig i 10 Aar for at bevæge
Dem til ved Siden af de private Forelæsninger, som
De i de senere Aar jævnlig har holdt ved Kjøbenhavns
Univertitet, at holde offenlige Forelæsninger samme
Steds.</p>

<p>Rigtignok er det klart, at det maa være en
særdeles alvorlig og betænkelig Sag for Dem at
opgive den ansete Stilling mellem en stor Nations
indflydelsesrige Forfattere, som De har tilkæmpet Dem
ved disse fem Aars Række af udmærkede Arbejder. Men
paa den anden Side viser netop disse Arbejder, at
Deres Interesse for Danmark og for Norden ikke er
bleven kølnet i Udlandet; men at De, naar Lejlighed
gives, fordyber Dem i nordiske Æmner med samme levende
og sympatetiske Forstaaelse, som De tidligere har
givet saa mange Eksempler paa, ligesom det jo ogsaa
er en Kendsgerning, at der mellem en Forfatter og det
Folk, til hvilket han ved Fødslen hører og hvis Sprog
han har talt fra Barndommen af, bestaar en naturlig
og derfor uopløselig Forbindelse.</p>

<p>Med Deres Billigelse ønskes denne Skrivelse og Deres
Svar offenliggjorte.</p>

<p>Kjøbenhavn den 3dje Juli 1882.</p>

<p>Denne Henvendelse syntes mig at tyde paa et Omslag
af Stemningen imod mig i Kjøbenhavn og Danmark. Hvad
jeg ved mit sidste Besøg havde oplevet dér, ligesom
den nyligt skete Stiftelse af Studentersamfundet,
forekom mig at pege i samme Retning.</p>

<p>Jeg vidste vel, at jeg ved Tilbagevenden og fornyet
Deltagelse i Danmarks offenlige Liv, ved paany Dag ud,
Dag ind at færdes i Kjøbenhavn satte al den Prestige
til, som Afstand og Fraværelse giver. Jeg havde jo
havt rigelig Lejlighed til at iagttage, hvorledes
Henrik Ibsens Anseelse i Norge var steget efter at
han aldrig mere var synlig der.</p>

<p>Men jeg nedskrev den 7. Juli disse Ord, som jeg senere
indflettede i min Afhandling om Ibsen: "Det forekommer
mig fornemmere at bære sig ad som hine Ludvig XVI's
Generaler, der med og trods deres Generals-Epauletter
gjorde Tjeneste i Condé's Hær som simple Soldater."</p>

<p>Det var mig klart, at materielt betragtet var
Modtagelsen af Tilbuddet en slet Forretning. Jeg vilde
ved at tage tilbage til Kjøbenhavn miste Alt, hvad
jeg kunde tjene ved Correspondancer fra en Storstad,
ved Foredrag i tyske Byer, da Rejsen blev for lang -
Gjedserruten eksisterede jo ikke dengang - og ved
private Foredrag i Kjøbenhavn. Jeg kunde ikke forudse
den Tilstrømning, der bevirkede, at jeg dér kunde
holde det samme Foredrag, der hørtes uden Vederlag,
undertiden endog to Gange for Betaling. Jeg mistede
<pb n="400" />0 Kroner for at indvinde 4000 Kroner; men jeg saa
ikke Sagen pekuniært.</p>

<p>En Frygt kunde jeg i Begyndelsen ikke beherske, den,
at de Unævnte, der kaldte mig tilbage, en Dag skulde
kaste Anonymiteten og paa ydmygende Maade stille Krav
til min Erkendtlighed. Jeg overvandt den imidlertid
og havde ikke behøvet at nære den. Man behandlede
mig med fuldendt Takt. Alt hvad jeg længe efter
erfor var, at Pietro Krohn var den, som havde sat
Sagen i Gang, og at Bidragene ligeligt var givne af
Venstre og Højre. Haardt var det ligefuldt for mig
at skulle modtage Hjælp af Fremmede og lade mig høre
som en Valgmenighedspræst, jeg, der havde kunnet leve
rundeligt, ja rigt, af mit Arbejd, havde den danske
Lovgivning ikke i dens Hensynsløshed plyndret mig.</p>

<p>Dersom jeg havde forudset, hvad der ventede mig i
Danmark, saa havde jeg med al skyldig Tak givet
et afslaaende Svar. Jeg var ikke skarpsynet nok
dertil. Af mine Venner var derimod baade Paul Heyse og
Henrik Ibsen det; men jeg raadførte mig ikke med dem.
<pb n="15" />.</p>

<p>En Uges Tid efter Modtagelsen af Tilbuddet afsendte
jeg mit Svarbrev. Det havde følgende Ordlyd:</p>

<p>Mit Svar er simpelt: Jeg gaar ind paa det Tilbud,
De i saa anerkendende Udtryk har rettet til mig. Men
De vil ikke undre Dem, naar jeg siger, at denne
Beslutning har kostet mig en Kamp, ja en saa stærk,
at jeg maa skynde mig med dens Udførelse for ikke at
fortryde og tilbagekalde den.</p>

<p>Det var visselig ikke med let Sind, at jeg forlod
Danmark for at bosætte mig i Udlandet; men det er
heller ikke med noget let Hjerte, at jeg bestemmer
mig til at vende tilbage; thi jeg maa til Trods for
de ikke ringe Forandringer, der i de sidste fem Aar
er skete i Danmark, frygte for i visse Maader at
passe mindre godt til Kjøbenhavn nu end før.</p>

<p>Det har gjort et dybt Indtryk paa mig, at danske Mænd
og Kvinder sætter saa stor Pris paa min Nærværelse
i mit Fædreland og saa stor Lid til den Virkning,
jeg der muligvis kan udøve gennem det mundlige Ord,
at de har villet bringe Ofre for at gøre mig det
muligt at bosætte mig i Kjøbenhavn.</p>

<p>Saa betydelig den Sum, De tilbyder mig, end er som
tilvejebragt ved private, frivillige, anonyme Bidrag,
saa vilde dog Hensynet til Sagens pekuniære Side
ikke kunne bevæge mig til Opbrud; thi jeg vil efter
al Sandsynlighed ved at forlade Berlin tabe i aarlig
Indtægt omtrent saa meget, som Deres Velvilje sikrer
mig.</p>

<p>Men jeg har altid ment, at mit egenlige Arbejdsfelt
laa i Danmark, og jeg har altid holdt den Tanke fast,
at saa snart der aabnede sig en Mulighed for mig til
en Eksistens i Danmark, var det mig en Art Pligt at
gribe den. For at De har givet mig denne Mulighed i
Hænde, er jeg Dem oprigtigt taknemmelig. Jeg nærer
selv den Tro, at jeg kan udrette mere, virke om
end paa mindre vidtrækkende Maade, saa dog dybere i
Danmark end noget andet Sted. Jeg har aldrig kunnet
vænne mig til Tanken om et definitivt Ophold i
Udlandet; jeg har aldrig villet habilitere mig ved
noget tysk Universitet, fordi jeg ingen Ansættelse
ønskede i Tyskland, da den Opgave at indvirke paa
tyske Ynglinge intet tiltrækkende havde for mig; jeg
har med ufravendt Opmærksomhed fulgt den aandelige
Udviklings Gang i Norden og har med Glæde set mange
af mine Forhaabninger om det nordiske Aandsliv langt
hurtigere og fyldigere virkeliggjorte end jeg for
ti Aar siden vovede at vente. Baner, jeg angav, er
blevne betraadte; Problemer, jeg antydede, er blevne
drøftede; Vink, jeg gav, er blevne fulgte. Og har
jeg tidligere mødt meget Had og megen
Modstand, saa er der siden  traadt mig en Tillid og en 
Hengivenhed i Møde, der har været stærkere end Modstanden 
og Hadet.</p>

<p>Deres Tilbud er mig et nyt Vidnesbyrd om denne Tillid,
som en Videnskabsmand vel kan undvære, naar han maa,
men uden hvilken hans Sind let bliver for bittert
til harmonisk Produktion.</p>

<p>Jeg kan endnu i Øjeblikket ikke angive det nøjagtige
Tidspunkt for min Bosættelse i Danmark. Jeg har
dels literære Forpligtelser, dels har jeg taget
imod Indbydelser til at holde Foredrag i et Antal
tyske Byer. Men jeg tror at kunne love, at jeg alt
i denne Vinter vil holde offenlige Forelæsninger i
Kjøbenhavn.</p>

<p>Med Tak og i Ærbødighed</p>

<p>Berlin, 12te Juli 1882.
Georg Brandes.</p>

<p>Brevvekslingen blev samtidigt offenliggjort i Venstres
Organ Morgenbladet og i Højres Dagbladet for at
betegne Indbydernes Hjemmehøren i begge de politiske
Partier. Medens Morgenbladet udtalte Glæde over det
foretagne Skridt, ledsagede Dagbladet foreløbigt ikke
Meddelelsen med nogen Kommentar.</p>

<p>Dagens Nyheder var det første Blad, som brød
Tausheden angaaende Henvendelsen til mig. Den
<pb n="20" />. Juli bragte Bladet en indsendt anonym Artikel
med Overskrift Det danske Aandsliv og dets anonyme
Værger, som gav en hvas Forbitrelse Luft: "Hvad og
hvem, hed det, er de anonyme Herrer, som har ment sig
selvkaldede til at tage sig af det danske Aandslivs
Fremme?" De haanedes som formentlig en Flok jødiske
Grosserere, og i Overensstemmelse hermed afbildedes de
da ogsaa i Punsch som maskerede Jøder med rædselsfulde
Fjæs og skrækkelige Næser. Mine kære Landsmænd kunde
nu engang ikke fem Minutter glemme min Afstamning -
saa usikker den end efter Sagens Natur maatte være.</p>

<p>Anonymen udviklede: "det havde været Pligt at sætte
Navn under en saadan Adresse." (Det var ikke Pligt at
sætte Navn under en saadan Artikel.) Og han sluttede:
"Vi andre beskedne og stille Deltagere i det danske
Aandsliv,
vi, som afskyr Rabalderet under enhver Form, har
formentlig et Krav paa at faa at vide, hvem de Folk
er, som anser sig for kapable til at være Formyndere
for os alle."</p>

<p>Dagen efter bragte Dagbladet en Leder af dets Udgiver,
Hr. C. Goos med Overskrift Dr. G. Brandes. Det hed
heri, at Adressen havde overrasket baade Tilhængere
og Modstandere af mig. "Vi for vort Vedkommende
indrømmer, at skønt vi regner os blandt Modstanderne,
er vi dog tilfredse med Resultatet."</p>

<p>I de fem Aar, der var hengaaede, siden Hr. Goos
havde været Medunderskriver af den første Adresse
til mig, Aar, i hvilke jeg havde vundet mer end
evropæisk Ry, havde altsaa Hr. Goos forvandlet sig
fra Tilhænger til Modstander. Kun var han som saadan
ikke fanatisk, han ønskede mig tilbage: "Selv om man
betragter Brandes som farlig og hans Lærdomme som
fordærvelige, er han ikke en Smule mindre farlig
i Berlin end i Kjøbenhavn." Ja tvertimod, jeg var
farligere som udelukket fra Danmark: "Det falske Skin
af et Martyrium, som han selv og hans Tilhængere har
forstaaet at omgive ham med, vil altid gøre Indtryk
paa ungdommelige Gemytter."</p>

<p>Derefter gik Hr. Goos over til at kritisere mit
Svarbrev; det ærgrede ham dels, at jeg hævdede,
det ikke var Pengefordel, der drev mig hjem - man
vilde have det Kort i Baghaanden mod mig - dels
at jeg sagde, jeg tidligere havde mødt meget Had
(i Danmark hader og hadede man ikke, det er de
elskelige Menneskers Hjemstavn): "Vi tilstaar,
at det Svar, med hvilket Brandes har modtaget den
til ham udgaaede ærefulde Kaldelse, som Helhed ikke
har tiltalt os. Vi finder det mindre smagfuldt, naar
han saa stærkt pointerer, at det ikke er Forventning
om pekuniær Vinding, der bringer ham til at ombytte
Berlin med Kjøbenhavn, og vi betænker os ikke paa at
erklære det for mildest
talt en af sygelig Irritabilitet udsprungen
Vildfarelse, naar han taler om det "Had", som han
tidligere har været Genstand for ... At tale om Had
og Forfølgelse er fuldstændig uberettiget."</p>

<p>Det udvikledes dernæst, at jeg var hildet i en barok
Overvurdering af mig selv. Hvad jeg havde udrettet,
vilde være blevet udrettet lige saa godt uden
mig. "Han er da ikke den store Profet og Banebryder,
han selv synes at ville gøre sig til."</p>

<p>Ud fra disse Forudsætninger kom Hr. Goos imidlertid
endnu da til den Slutning, at det var rimeligst, man
ansatte mig ved Universitetet: "Vi dølge ikke, at vi
heller havde set, om han var kommen til Universitetet
efter en Kaldelse fra Staten, og vi haabe, at en
saadan ogsaa i en ikke altfor fjern Fremtid maa afløse
de Forpligtelser, de private Indbydere have paataget
sig."</p>

<p>Dette Hr. Goos's ikke dulgte Haab gjorde desværre
Hr. Goos ti Aar senere ved Udnævnelsen af Hr. Paludan
til Skamme. Det var et smerteligt Øjeblik for den
første Hr. Goos og et glædeligt for den anden.</p>

<p>Var Dagbladets Holdning ikke lovende for mig, saa var
Dagens Nyheders det endnu mindre. Den gamle Fritænker
Erik Bøgh skælvede paa Kristendommens Vegne ved
Tanken om at jeg vilde vende tilbage til Danmark. Og
Bladets Redaktør Hr. Carl Carstensen, i hvem hidtil
kun et forsvindende Mindretal havde set det Helliges
Talsmand og Vogter, gik, uden Hensyn til den Holdning,
Dagens Nyheder fra først af havde antaget overfor mig,
videst af alle i sine Befrygtninger og sin Modstand.</p>

<p><pb n="26" />. Juli angreb Hr. Carl Carstensen i en ledende
Artikel Dr. G. Brandes og Universitetet sin Kollega
Dagbladet for at det uden Kommentar havde optaget
Adressen til mig: "Efter den udpræget oppositionelle
Retning, det nævnte Blad
i de sidste Aar har indtaget til den Brandes'ske
Retning, maatte det fornuftigvis vække Forundring
at se den Intimitet mellem Skolen og det ærede
Blad, som en Meddelelse af den Natur synes at
forudsætte." Ganske vist havde Dagbladet udtalt,
at det fremdeles vilde regnes til mine Modstandere;
men det havde vist "den ubegribelige Svaghed" at ønske
ansat ved Universitetet "en Mand, hvis hele Virksomhed
har havt til Hovedformaal en fanatisk Agitation ikke
blot mod Folkekirken eller mod Kristendommen men mod
al Religion."</p>

<p>Lidt generet var Hr. Carstensen jo ved sit tidligere
stik modsatte Standpunkt, men ikke mere end man i
slige Tilfælde er det i Danmark, altsaa yderst lidt:</p>

<p>"Der har været en Tid, hvor vi uden Betænkelighed
vilde have set ham indtage Hauchs Plads ved
Universitetet; men hans literære Virksomhed har i de
senere Aar, navnlig efter at han har taget Ophold i
Berlin, antaget en Karakter, som ikke blot ved sit
fremtrædende agitatoriske Præg, men ogsaa ved sin, i
alt Fald tilsyneladende, Ligegyldighed for nationale
Strømninger herhjemme, kommer i Konflikt med det i
og for sig Ønskelige i paa afgørende Maade at knytte
en Begavelse som hans til Universitetet."</p>

<p>Det var det Dansk som Danskhedens Talsmand skrev:
at "indtage en udpræget oppositionel Retning til en
Retning," at "antage en Karakter, som ved sit Præg,"
ret som om Karakter ikke var Præg.</p>

<p>Og nu Hulheden og Højtideligheden og den i alt Fald
tilsyneladende Skinhellighed og Skinpatriotisme!</p>

<p>Dagens Nyheders Redaktør nærede et Haab om nu at se
mig saa kraftigt bekæmpet, at min landsskadelige
Virksomhed derved blev neutraliseret, og anraabte
Myndighederne om for Himlens Skyld ikke at ansætte
mig: "Medens det tør haabes, at hans Genoptræden
herhjemme under de
Vilkaar, der nu har aabnet sig for ham, vil ægge 
hans Modstandere til en kraftig Optræden, som hidtil
kun i altfor høj Grad har været savnet, og at hans
Tilbagekomst til Kjøbenhavn forsaavidt vil være til
Held, vilde Statens Stempel paa hans Virksomhed
hidføre en Forplumring, som til det Yderste bør
undgaas."</p>

<p>Dags-Avisen for 27. Juli skrev, ikke uden Føje: "Naar
man betænker, at Dagens Nyheders varmeste Beundring
for Dr. Brandes faldt sammen med dennes stærkeste
Agitation, og at samme Blad udtrykkelig senere har
rost de efter Hovedstrømningerne udgivne Monografier
paa Grund af den Ro og Objektivitet, hvormed de er
skrevne, har man vistnok Ret til at blive yderlig
forbauset over den anførte Udtalelse. Absolut
gaadefuldt er det, hvilke de "nationale Strømninger"
skal være, som Dr. B. "i alt Fald tilsyneladende"
har vist sin Ligegyldighed. Hvor komisk er det, at
Fritænkerne Carl Carstensen og Erik Bøgh optræder som
Kristendommens Riddere og prædiker den hellige Krig
imod Dr. B., og at de samme Herrer, af hvilke den
ene ikke har Begreb om Æstetik, og den anden højt
regnet er Dilettant i denne Videnskab, bebrejder
Dr. Brandes, at hans Kundskaber paa mangt et Punkt
er overfladiske."</p>

<p>Det for mig underholdende i disse Udtalelser var først
og fremmest Dommertonen, den mere bredbringede hos
Hr. Goos, den mere smalbrystede hos Hr. Carstensen,
men lige overlegen hos begge. De Herrer indbildte
sig i urokkelig Alvor at jeg endnu hørte under deres
Jurisdiktion, de fandt mig begge overfladisk. Ibsen
havde ikke fundet det, Bjørnson ikke heller,
Taine havde ikke fundet det, Hettner ikke heller;
Goos og Carstensen fandt det. En Kunstner fra Byen
Oldenburg skal engang have vundet grand prix paa
Salonen i Paris; da han vendte hjem til Oldenburg og
udstillede sit
Billede der, fik han en frygtelig Skylle over sig af
de stedlige Kunstdommere.</p>

<p>I de samme Dage havde Nationalzeitung (4. August) en
Artikel om mig i begejstrede Udtryk, Revue Suisse en
overordentlig gunstig Artikel om mig, Walter Gottheil
havde i Berliner Tageblatt skrevet en Artikel med
ungdommelig Entusiasme, Edouard Rod analyserede og
roste mig med Varme i Bladet Le Parlament. Kun i
Kjøbenhavn, hvortil jeg vilde vende tilbage, lød
uforandret den vante Melodi.</p>

<p><pb n="16" />.</p>

<p><pb n="8" />. August havde Pastor Mørk-Hansen i Nationaltidende
en Artikel paa fire, fem Spalter, hvori det for
hundrede Gang sloges fast, at Kristushad var Sjælen
i al min Gerning. Hr. Mørk-Hansen afskrev med
Begejstring næsten hele Heuchs gamle Flyveskrift
paany. Hvilke Fortrin end mine danske og norske
Angribere besad, Originalitet trykkede dem ikke.</p>

<p>Efter at jeg i 1874 havde bestemt Lassalles
Temperament med det hebraiske Ord Chutspe, havde Heuch
som tidligere meddelt afskrevet Ordet og tillagt mig
selv denne Egenskab. I sin store Dagbladsartikel havde
Goos triumferende gjort samme Opdagelse, og nu hævdede
Mørk-Hansen den i Nationaltidende som sin. Stakler! De
bankede sig i Siderne for at faa et Indfald og fik
saa et af mine aflagte, som de drejede mod mig selv;
alle det samme.</p>

<p>Mørk-Hansen var politisk nok til i sin Artikel
Dr. G. Brandes og Morgenbladet at rette sit Angrebs
Spids ikke mod mig, men mod det danske Venstreparti,
hvis Organ havde optaget Adressen og mit Svar. Han
vidste, hvor trykket Berg allerede da var ved et
Forbund med Fritænkere, og han spurgte, hvorledes
Mænd som C. Berg "der
regnes til Folkekirken, ja vil betragtes som levende
Medlemmer af Menigheden" kunde rette Beskyldninger
mod Staten for ikke at have ansat en Personlighed
som mig. Kirkens Børn, skrev han, skal elske og ære
Moderen, og de indkalder den Mand, der vil haane og
tilintetgøre denne Moder.</p>

<p>Iøvrigt handlede efter Heuchs Mønster hele Artiklen om
min Afstamning, der mit Liv igennem har hypnotiseret
de Danske. Mit Standpunkt var jødisk, deres var
nationalt. Aldrig i mit Liv havde jeg betonet eller
blot fremdraget noget jødisk Standpunkt. Uden ringeste
Usikkerhed, uden et Øjebliks Vaklen havde jeg fra
den Dag, da jeg offenlig traadte op, saa godt som ene
i hele Landet, stillet mig i afgjort Opposition til
det Jødiske med alle dets Aflæggere, Lutheranismen
blandt andre.</p>

<p>Det hele Land var gennemtrængt af Jødedom,
af ældgammel jødisk Kultur, ældgammelt jødisk
Barbari. Alt her var jødisk, indtil Bøndernes Navne,
Hans og Jens, Per og Povl. Man lærte Børnene jødiske
Sagn, før man lærte dem danske, jødisk Historie før
dansk, men først og sidst jødisk Religion. Man tilbad
Jødernes Gud og tilbad en jødisk Kvindes Søn som
Guds Søn og selv Gud. Folkets Fester var de jødiske,
Paaske og Pintse, og man fejrede i Julen den Søn af
en jødisk Moder, hvem man gav Plads ved "Skaberens
højre Haand".</p>

<p>Præsterne prækede mod mig fra Landets Prædikestole. 
De forsvarede mod mig jødiske Bøgers Ærværdighed, 
mere: deres Inspirerthed og Ufejlbarhed, deres evige
Værdi. Deres Begreb om Loven var jødisk fra Aar 500
før vor Tidsregning, deres Begreb om Naaden var jødisk
fra Aar 50 efter den. Hele deres Tale om Himmeriges
Rige og om Sædelæren paa Jorden var jødisk Teologi
og jødisk Moral, enten sorn den var i Oldtiden eller
som den var bleven videre
udviklet og omformet i Middelalderen. Men overfor mig
udtrykte de sig, som om Kristendommen var udgaaet
fra Danmark og var hvadsomhelst andet end omdannet
og mytisk udviklet Jødedom.</p>

<p>Dog ogsaa nationalt skulde jeg være en Fremmed. 
Jeg var dog født i Danmark af danske Forældre, havde
som Barn aldrig talt eller hørt andet Sprog end
Dansk. Min Opdragelse var foregaaet sammen med
andre danske Børns i en dansk Skole. Men, hed det,
jeg var af fremmed Afstamning. Den Skæbne delte
min Familie imidlertid med et uhyre Procentantal
af Borgerfamilier i Kjøbenhavn. Gik man Vejviseren
igennem, var Halvdelen af Navnene tyske. Af notable
Danske stammede de allerfleste, idetmindste delvis,
fra Nabofolk, dels fra de nordiske, oftest fra det
tyske. At Landets Religion, forsaavidt den ikke
var rent jødisk, var tysk baade som Lutherdom og
som Pietisme, at Kongehuset var tysk, Adelen for
en stor Del tysk, de store Reformer i det attende
Aarhundredes Slutning gennemførte af fremragende
Tyskere, skulde synes yderligere at vanskeliggøre en
snever Nationalisme i Danmark, som den, hvortil det
i kritiske Tider hvert Øjeblik trak op.</p>

<p>I Fald Menneskene kunde tænke, maatte det evige
Vrøvl om Afstamningen høre op. Den Omstændighed,
at ethvert Menneske har to Forældre og disse atter
to, bevirker jo dog, at gaar man ni hundrede
Aar tilbage, altsaa fra nu af til Anno 1000,
saa nedstammer ethvert Menneske tilsyneladende
fra tusind Millioner Forfædre. Fører man Tallet
tilbage til vor Tidsregnings Begyndelse, bliver
det altsaa uoverskueligt. Selvfølgelig indskrænkes
dette Tal faktisk overordentligt ved at Indgifte i
rigt Maal har fundet Sted; men det bliver dog saa
overvældende, at alt Hovmod af Forfædre maa forsvinde
og Sandsynligheden for at alle disse har tilhørt én
Stamme maa siges at være ringe.
De, som hadede mig, skulde jo imidlertid have en
Grund dertil og fandt en fortræffelig deri, at jeg
var "Jøde", indbildte sig vel tildels endog at spore
Racehad og andet fra Mytologi og Legender stammende
i deres saakaldte Sjæle. De hadede mig med det samme
Had, hvormed de havde gjort H. C. Andersen og saa
mangfoldige før ham Livet surt. Antipatien søgte en
hemmelighedsfuld Forklaring.</p>

<p>Men de samme, som ved enhver Lejlighed behandlede mig
som om jeg ikke var dansk, forargedes grueligt, naar
jeg skrev i fremmede Blade og Tidsskrifter, dengang
de danske havde lukket sig for mig; saa klagedes der
over min "i alt Fald tilsyneladende" Ligegyldighed for
de nationale Strømninger i Danmark. Sagen var, jeg
havde skullet indespærres, udsultes og ydmyges. Men
jeg var brudt ud af Ringen. Evropa stod mig aabent og
efter Evropa Amerika. Saa hidsedes da Nationalfølelsen
imod mig.</p>

<p>Besynderligt nok, der skulde ikke gaa særdeles mange
Aar, før de samme, der havde fornegtet min Danskhed,
overfor Udlandet skulde gøre den kraftigt gældende,
f. Eks. naar man dér opfattede mig som tysk Forfatter,
men iøvrigt omtalte mig paa velvillig Maade.</p>

<p>Endnu holdt man dog ikke dér. Man begyndte at
formulere Stikord imod mig og mod dem, der delvis
tænkte som jeg; de var Evropæere i Modsætning til de
Danske. Aaret efter gjorde man endog disse Stikord til
Partinavne. Men hvilket Vemod i denne Sondring! En
Haandfuld særligt patriotiske Købstadborgere og
Landboere var skønt Danske ikke Evropæere, men af en
finere Art!</p>

<p><pb n="17" />.</p>

<p>Sammen med Alexander Kielland  foretog jeg i August en Tur 
ned til J. P.Jacobsen, som tilbragte Sommermaanederne</p>

<p>i Vallø. Han boede paa Kroen og befandt sig taaleligt. 
Han var skemtsom, talte om Vittighedsbladenes tarvelige 
Løjer med hans Bøger og om Valløs lokale Smaaskandaler. 
Venskabet mellem ham og Kielland klædte dem begge.</p>

<p>Min Broder Edvard forudsagde mig i de Dage, at min
Tilbagekomst vilde give Signalet til en almindelig
Opstand imod mig; jeg saa det endnu ikke da med samme
Skarphed som han, fordi enkelte Foreteelser af nogen
Rækkevidde syntes mig at tale derimod. Saaledes holdt
jeg efter Opfordring den 2. September Indledningstalen
i det nystiftede Studentersamfund og der var
lidenskabelig Tilslutning, da Neergaard i en Tale
hilste mig som dette Samfunds "egentlige Stifter",
skønt jeg jo ikke direkte havde havt noget med dets
Oprettelse at gøre.</p>

<p>Jeg skrev min Karakteristik af Kielland og omgikkes
næsten daglig ham, Hørup, Schandorph, J. P. Jacobsen,
saa desuden meget ofte Hempel, Zahrtmann og Krohn. En
Efteraarsdag vendte jeg tilbage til Berlin.</p>

<p><pb n="18" />.</p>

<p>Det blev et meget arbejdsomt Efteraar. Jeg nedskrev
femte Bind af Hovedstrømninger og rettede det paa
Dansk og Tysk.</p>

<p>Boghandler Philipsen, den senere Raadmand, havde
i Kjøbenhavn opfordret mig til at samarbejde mine
i forskellige Blade og Tidsskrifter offenliggjorte
Breve fra Berlin til en Bog; jeg begyndte at samle
og gennemse dem.</p>

<p>Siden jeg udgav mit Skrift om Tegnér havde forskellige
Korrespondenter henvendt sig til mig med Oplysninger
om hans Personlighed, mest nedsættende og af ringe
Værd; i den senere Tid havde blandt dem især en
gjort sig gældende, Kontraktprosten H. Schönbeck fra
Quistofta i Skaane,
der længe havde skrevet mig til i Anledning af Tegnér,
hvem han studerede, og nu tilsendte mig en Masse
Papirer, der efter hans Paastand var paalidelige,
mest Optegnelser af Samtidiges Vidnesbyrd, Rygter
og tildels ondartede Beskyldninger, som satte baade
Bispen og hans Hus i ugunstig Belysning. Adskilligt
deraf syntes mig mistænkeligt, andet havde Sandhedens
Præg og forekom troværdigt, saa meget mere som
det ganske stemte med hvad Bjørnson i Sverig havde
erfaret; men alt dette lod sig efter Sagens Natur
ikke kontrollere af mig, og jeg begik en Fejl ved at
hentyde dertil i en Artikel, jeg paa Opfordring skrev
til Hundredaarsdagen for Tegnérs Fødsel og som jeg
har udeladt af mine Skrifter. Den gav Anledning til
berettiget Indsigelse, men ogsaa til Deklamationer
mod mig fra visse svenske Hold, hvorfra en sanddru
Skildring af Tegnérs Menneskevæsen ikke var at vente.</p>

<p>Blandt de mange, som skrev mig til, rørte mig i dette
Efteraar en gammel Dame, en Frk. Clara Andersen, der
i mine yngre Aar havde digtet adskillige Skuespil for
Teatret. Hun sendte mig sit først da udgivne Stykke
Rosa og Rosita, foran hvilken hun havde ladet trykke
en mig af Minde gaaet Side af en Artikel, jeg i 1869
havde skrevet derom, med disse Ord som Tilegnelse:
"I det Haab at den modne, berømte Mand ikke har noget
imod at mindes om den smukke og milde Dom, han skrev
som ungt Menneske, tillader jeg mig at sende Dem
min lille Bog." Saa spædt det Talent end var, som
bar dette Skuespil, der var saa megen god Kultur fra
den foregaaende Tidsalder i den gamle Dames Væsen og
Kunst, at jeg blev helt bevæget ved Modtagelsen. Der
veksledes derefter nogle Breve.</p>

<p>Frk. Andersen var en af de mange, hvem Høedt havde
fremmet med Raad og Daad.
<pb n="19" />.</p>

<p>Det Efteraar lærte jeg i Berlin Fru Fanny Ephrussi
at kende, en Dame, hvem jeg kom til at skylde min
første Forbindelse med Paul Bourget og med mange
andre Franskmænd og franske Damer. Hun er født i
Østerrig, men var fra en ung Alder af bosat i Paris
og nær forbunden med en Mængde fremragende Mænd og
Kvinder. Hendes Svoger, Charles Ephrussi, der snart
overtog Redaktionen af Gazette des Beaux-arts og
som har skrevet en betydelig Bog om Albrecht Dürer,
var paa dette Tidspunkt en af Paul Bourgets nærmeste
Venner, senere en af Forloverne ved hans Bryllup. Han
blev i høj Grad udmærket af den daværende tyske
Kronprinsesse, senere Kejserinde Friedrich; hun besaa
under sit Besøg i Paris i hans Selskab Kunstværker
og Monumenter.</p>

<p><pb n="20" />.</p>

<p>I Efteraaret 1882 begyndte Holger Drachmanns
letbevægelige Sind at trættes ved den mangeaarige
Kampstilling overfor Modstandere, hvis Magt trods alle
Angreb syntes ganske usvækket. Han antog konservative
og nationalistiske Synsmaader. Et ganske privat
Misforhold til en tidligere Kamerat bragte ham,
som det sker med lyriske Naturer, til at se den hele
Gruppe, hvortil den Paagældende hørte, i et ugunstigt
Lys. Blandt mange andre Kendetegn paa en Forandring i
hans Sympatier var et Digt med den besynderlige Titel
Til Noget i Norge; et uklart Tankedigt, hvori det om
Partierne i Norge hed, at "begge Parter har maaske
for liden - udviklingsmodnet Ret den Dag idag" og
hvor der i Modsætning til dem forherligedes et Noget,
der skildredes som en Strøm, en Lyd, en Musik
   et noget, der vil hjælpe med at bryde 
   et noget andet Vej mod Liv fra Død.</p>

<p>Dette sagdes at klinge ud fra Videnskabens Esser,
fra Dybets Schakter,</p>

<p>   fra Viddernes Platform, men ej fra Urens 
   sumpsyge Kær, hvor Eventyret gror - 
   et Noget, der er nogetnær Naturens 
   Barn af en evigt frugtbar Oldemoer.</p>

<p>I en Artikel om det norske Nyt Tidsskrift spøgte
jeg med dette Digt. Jeg skrev: "Men hvad er det
dog for Noget? Det har den løjerligste Stamtavle af
Verden. Det er, som vi hører, Oldebarn af Naturens
Bedstemoder. Den sidste Personlighed er temmelig
ubekendt, med mindre den - hvad man af Alderen maaske
tør slutte - skulde være den samme som man i det
vulgære Talesprog reverenter talt plejer at kalde
for Fandens Oldemoer."</p>

<p>Jeg skemtede med Drachmanns Papa-Holdning overfor
Partierne, med hans Ord i et Digt til Bjørnson:</p>

<p>   Det Blod, som i min Ungdomsaare randt 
   var rødt, som dit nu, men slap op før Tiden.</p>

<p>Jeg skrev: "Det som er det forunderlige ved disse
Udtalelser, er ikke at en ung Mand bliver en ældre
Mand med Aarene (Drachmann har selv i sin gamle
Fortælling Fra Sandets Regioner stillet sit Horoskop
i Ordene: "Tiden og den medfølgende Modenhed vil nok
gøre ham spag, og jeg tror at kunne forsikre Selskabet
om, at hans øvrige, ellers meget brugelige Talenter
vil en skøn Dag gøre ham til et meget brugbart Medlem
i vor Midte"). Men det forunderlige er den Hast, med
hvilken Forandringerne foregaar hos Drachmann. De
har lige lært ham at kende som den evig Unge, en
Mellemting mellem en Cherubino og en Søkadet, 
De tror, De har ham der! Skudt forbi! Kom igen
i Morgen! Han har Gigt, han er skaldet, han er
Bedstefader, De skiltes fra ham ifjor, og han
sagde Dem Farvel som "den vrede Achilles", som
"Indignationens Mand, bestandig i Panser og Plade". 
De træffer ham igen iaar, og De møder den vise Nestor 
i Slobrok. De troede, han var Begejstringen. 
Langtifra, han er Snusfornuften. Da han sidst kastede 
sit Visitkort ind af Døren til Dem, bar det Navnet:
Gotfred Springforbi, og som Betegnelse af Livsstilling
og Familieforhold var tilføjet Ordene "Vildtet er
mine Frænder". De møder ham en Maaned efter paa Gaden:
hvor er den vilde Letfodethed henne! Han vandrer sin
tunge Gang med en frygtelig Oppakning paa sin Skulder,
og ser De rigtigt til, finder De, at han nu er ble
ven Atlas med et Bjerg, en Verdenskugle af bitter og
overlegen Erfaring paa Nakken."</p>

<p>For imidlertid hverken af Drachmann selv eller
Læseverdenen at blive betragtet som en fremtidig
Modstander af ham, sluttede jeg med disse Linjer:</p>

<p>"Maaske nærer Ingen varmere Følelser end den, der
skriver disse Linjer, for Drachmann som Lyriker. Ingen
glæder sig mere, naar det lykkes ham at frembringe
noget godt, Ingen har saa tidlig stræbt at skaffe hans
sjældne Talent den Anerkendelse, som tilkommer det;
men der burde holdes bedre Hus med saa ualmindelig en
Evne. Saa længe Drachmann maatte kæmpe for at vinde
sig et Navn, var anden Kritik end den understøttende
ikke paa sin Plads; thi der var Lyseslukkere nok i
Pressen. Nu da den Retning, Drachmann tilhører,
har sejret, nu da han selv er anerkendt som
Danmarks første Lyriker og en af Nordens første
Digtere overhovedet, vilde en Kritik, der stak sine
Indsigelser under Stolen, hverken være til nogen
Nytte for Læseverdenen eller for ham."</p>

<p>Da Fru Emmy Drachmann, Digterens anden Hustru,
med Sorg læste denne Imødegaaelse af hans Digt og
denne Skemt med hans Personlighed, skrev hun mig et
elskværdigt Brev til og spurgte mig, om der laa en
dybere Uvilje bag Angrebet, hvad hun højligt vilde
beklage; ellers bad hun mig give mit Minde til en
Forsoning. Jeg svarte øjeblikkeligt, bad hende sige
Drachmann fra mig, at han nu burde skrive saa hvast
et Svar, han lystede, paa Angrebet i min Artikel,
jeg forpligtede mig paa Ære og Samvittighed til,
hvad han end skrev, ikke at svare en Linje. Saa havde
jeg fyret og han fyret, hans Selvfølelse var skaanet
og vi skulde for Fremtiden være de bedste Venner og
aldrig mindes den lille Skærmydsel.</p>

<p>Det viste sig imidlertid, at baade hun og jeg havde
taget fejl af Drachmanns Sindelag da. Det var ikke
en flygtig Stemning, som havde givet sig Udtryk i
hin forandrede Holdning, men et Omslag i Følelses-
og Viljes-Livet. Han afslog enhver Forsoning og
nærmede sig bestandig mere Modpartiet. Han deltog i
Højrepartiets Fester og skrev en Sang til Estrup.</p>

<p><pb n="21" />.</p>

<p>Med lidenskabelig Iver førte jeg Arbejdet paa Den
romantiske Skole i Frankrig til Ende. Og saasnart
Skriftet var færdigt og gennemrettet baade paa Dansk
og Tysk, begyndte jeg paa Læsningen af de talrige
Bøger, jeg maatte kende, før jeg kunde begynde at
skitsere det afsluttende Bind af Værket, som skulde
bære Navnet Det unge Tyskland.</p>

<p>I Slutningen af 1882 indeholdt det engelske Athenæum
under Overskriften Tysk og Dansk en velvillig Omtale
af mig. I Begyndelsen af det næste Aar sendte Paul
Bourget mig en Artikel, han havde skrevet, hvori han
roste mig
stærkt. Dengang kunde jeg endnu følge med  hvad
der i Udlandet offenliggjordes om mig.</p>

<p>De sidste Maaneder af mit Ophold i Berlin levedes
mere intensivt end jeg plejede at leve. Ikke at der
hændte mig større Ting, men det selskabelige Samliv
med de Venner, jeg havde vundet, blev fornummet paa
en ny og stærkere Maade. Visheden om at alle disse
Forhold, der allerede var blevne kære Livsvaner,
snart skulde afbrydes for bestandig, gav enhver
Sammenkomst med Andre ny Tiltrækning og meddelte den
et vist Vemod. Der var et Højtryk over Stemningen,
naar jeg de sidste Gange saa Venner hos mig i dette
Hus, som om faa Uger, snart om faa Dage, skulde
forlades. Smertelig var Adskillelsen fra enkelte
Venner som Simson og Klinger, fra Familier som
Bernsteins, Siemerings eller Loewes.</p>

<p><pb n="22" />.</p>

<p>Fra to Sider havde man taget den Beslutning ikke at
lade mig rejse uden at sige mig Farvel. Der dannedes
da et Udvalg, hvori Loewe, Kapp, Simson, Bernstein,
Geiger havde Sæde, og jeg modtog Indbydelse til en
Afskedsfest, for mig i Kaiserhofs store Sal. Banketten
fandt Sted 1. Februar 1883.</p>

<p>Den refereredes udførligt i de tyske Blade, af hvilke
jeg har Vossische Zeitungs, National Zeitungs og
Borsen-Couriers Artikler i Behold.</p>

<p>Vossische Zeitungs Artikel begyndte:</p>

<p>En udvalgt Forsamling paa over 100 Personer,
Videnskabsmænd, Forfattere, Politikere, Kunstnere,
Herrer og Damer henhørende til det gode Selskab,
havde i Torsdags Aftes indfundet sig i Kaiserhofs
prægtige Sale for at bevidne den bortdragende Georg
Brandes sin Deltagelse inden hans Tilbagerejse til
hans danske Fædreland. Denne Aften viste klart,
hvor stor Anerkendelse Forfatteren Brandes har
erhvervet sig i vor Bys fornemste Krese, og hvor megen
personlig Agtelse han som Menneske har forstaaet at
skaffe sig. Den vil efterlade et rent og skønt Minde
hos alle tilstedeværende ligesom hos Hædersgæsten
selv.</p>

<p>Naar Paul Heyse i det smukke Festdigt, han har
tilegnet sin Ven, betegnede ham som "den tapre
Ridder Georg", saa tør man sige, at ved den
"Hird", der igaar samledes om ham, manglede ingen
Aandens Ridder. Universitetet var repræsenteret af
Professorerne Gneist, Scherer, Lazarus, Steinthal,
Breslau, Geiger og Dr. Bernstein, og flere andre var
kun ved et til samme Tid fastsat Møde i Fakultetet
forhindrede i at møde. Af Politikere saas Kapp,
Lowe-Bochum, Munckel, Alexander Meyer, Max Weigert;
af Forfattere Spielhagen, Rodenberg, Heinrich
Kruse, Rudolf og Paul Lindau, Karl Frenzel, Julius
Stettenheim, Hans Hopfen, Richard Voss, Stephany,
Walter Gottheil, Karpeles, samt som Gæster fra Wien
Karl Emil Franzos og Michel Klapp; af Kunstnere
bl. a. Siemering og v. Gleichen-Russwurm, Schillers
Barnebarn. Det maa i Sandhed være store Fortjenester,
Hædersgæsten besidder, naar Hovedstadens bekendteste
Mænd i denne Tid, da der lægges saa stærkt Beslag
paa dem, glade giver Møde i saa stort Antal for at
hædre en slet og ret Privatmand, der hører en liden
Nation til.</p>

<p>Der fulgte en i overdrevne Udtryk affattet
Fremstilling af hvad jeg havde betydet for Danmark
og hvorledes Livet der var blevet gjort mig
surt. Artiklen fortsatte:</p>

<p>Da kom han over til os, slog sit Paulun op og slog
Rod i vor By. Han blev tysk Forfatter, skrev paa Tysk
sine Studier og sit store literaturhistoriske Værk:
Hovedstrømninger i det 19de Aarhundredes Literatur -
uden dog et eneste Øjeblik at høre op med tillige at
være dansk Forfatter. Tvertimod, hans hele Sjæl hang
ved Hjemmet; og naar han nu vender hjem, kaldet af
et stort Antal Tilhængere, Meningsfæller og Disciple,
saa kommer han som Leder for et Parti, som Hoved for
et ungt Skandinavien . . . Han har glimrende bevist,
hvorledes en Mand ved sin kritiske Virksomhed kan
virke paa den literære Frembringelse ikke blot
saaledes, at han fremmer den, men ogsaa saaledes,
at han giver den en hel ny Skikkelse, og vi har Lov
til at være stolte af, at denne Mand, som han gjorde
iforgaars, har kaldt sig en Lærling af den tyske
Videnskab.</p>

<p>Det var en af de ypperste Repræsentanter for denne
tyske Videnskab, Wilhelm Scherer, der udbragte
den første Skaal for Hædersgæsten. Af den, der var
nærmest kaldet dertil, af Repræsentanten for tysk
Literaturhistorie ved Tysklands første Universitet,
blev den danske Literaturhistorikers Betydning
fremhævet. Professor Scherer tog sit Udgangspunkt
fra en anden Fest i Kaiserhof, nemlig Afskedsgildet
for den amerikanske Gesandt Mr. White og mindede
om, hvorledes den Gang Berthold Auerbach i løftet
Stemning havde udtalt begejstrede Ord om de fælles
Baand, der knytter Folkene sammen, om den Kæmpeharpe,
der er spændt over Verdenshavet til Folkeslagene
hinsides Oceanet. Saaledes turde vel ogsaa han,
omend i mindre ophøjede Ord, tale om Forbindelsen
mellem Tyskland og Danmark, der, skønt ofte afbrudt
og sønderreven, dog stedse paany var bleven knyttet,
og om hvilken Brandes personlig stod for os som
et Vidnesbyrd. Ligesom engang i dette Aarhundredes
Begyndelse Oehlenschlager og Baggesen havde havt en
Part i den tyske Literatur og staaet den nær, saaledes
ogsaa nu Brandes, og ligesom hine havde modtaget
straalende Lys fra den store Sol Goethe, saaledes
turde ogsaa en væsenlig Del af hans Virksomhed føres
tilbage til Goethe. Brandes havde i sin Afhandling
Goethe og Danmark, der ikke blot yder Læseren en rig
Belæring, men tillige bringer ham i Stemning, anført
et Ord af Auerbach, som denne selv har dannet, nemlig
Udtrykket goethemoden. Brandes var selv goethemoden,
han hørte til den store europæiske Menighed, der
samler sig om Tysklands første Digter, og den, der
hører hin til, hører ogsaa os til.</p>

<p>Med Scherers Tale var den første af de "fire
officielle Skaaler" udbragt, som Dr. Kapp, der førte
Forsædet ved Gildet, paa sin energiske Maade havde
bebudet, og ved hvis Anmeldelse en let Gysen havde
gen-nemfaret Forsamlingen. Men enhver Frygt for en
Oversvømmelse af Skaaler blev til intet; det blev
virkelig ved de fire foruden Hædersgæstens Tale,
og de blev alle modtaget med den taknemmeligste
Opmærksomhed. Ikke blot Indholdet af hver enkelts
Tale, men ogsaa Maaden, hvorpaa den blev foredraget,
vakte den mest levende Deltagelse: Scherer talte som
den lærde Fagmand, med Ordet fuldstændig i sin Magt
og med mange fine enkelte Bemærkninger, Rodenberg med
digterisk Patos og skønt formede Billeder, Brandes paa
en elskværdig Maade og i en Tone, som om han personlig
henvendte sig til enhver af de tilstedeværende, der
fortryllede Alle; Loewe-Bochum med Overbevisningens
brede Brysttone, med varm og fyldig Veltalenhed;
tilsidst Lazarus med en Filosofs smilende Ro, der dog
klart lod den Del, Hjertet havde i hans Udtalelser,
komme tilsyne.</p>

<p>Det er umuligt for os at optegne alle disse Taler
saaledes som deres indre Værd kunde fortjene det. Vi
kan kun antyde, men ikke udførlig gengive, hvorledes
Rodenberg i klare faste Træk tegnede den danske
Literaturs Udvikling siden Aarhundredets Begyndelse,
hvorledes han opstillede en skøn Sammenligning mellem
de Kulturbølger, der strømmer ind over Landet, og
Østersøens og Vesterhavets Vover, der snart sprøjter
med vældigt Skum over det smalle Land, snart uvillig
viger tilbage;
hvorledes Loewe rettede Blikket fra Hædersgæsten paa hans
unge Venner i Danmark for under glædelig Tilslutning
fra Forsamlingens Side at drikke paa deres Velgaaende;
hvorledes endelig Lazarus skildrede Forfatteren til
Moderne Geister selv som en moderne Aand, der viste
sine Genstande i elektrisk Belysning og derfor selv
med rette stod for os, hans Venner og Tilhængere,
i elektrisk Belysning.</p>

<p>Brandes Tale vil staa præget i Alles Erindring som
den mindeværdigste og mest individuelle.</p>

<p>Min Tale lød: "Jeg husker tydeligt den Følelse,
som greb mig, da jeg for mere end fem Aar siden paa
en stille Oktoberaften i en fin Regn for første
Gang efter min Ankomst til Berlin gik ned ad
Unter den Linden. Butikerne var lukkede og deres
Lys slukte. Husene forekom mig alle fremmede og
tillukkede, jeg følte mig ret ensom. Da faldt et
Ord af en eller anden Romanhelt mig ind: "I denne
By har jeg ingen Fjende." Har jeg end ikke nogen
Ven, saa har jeg her dog ingen Fjende, og jeg trak
Vejret lettere. Naar jeg nu om et Par Dage forlader
Berlin, saa er det med den samme behagelige Følelse
af ikke at efterlade nogen Fjende her, en Følelse,
som rigtignok kun Den kan have, der har levet stille
som Tilskuer og spillet en altfor ringe Rolle til at
kunne vække Misundelse eller Fjendskab. Og dog ser
jeg nu Berlin med ganske andre Øjne; thi jeg har den
smukke Vished, at jeg her har vundet Venner, og at
megen Velvilje, uventet og neppe fortjent Velvilje,
har mødt mig her. Den By, som var lukket for mig,
ligger nu aaben for mine Øjne, og jeg ser mig i Aften
til min egen Forundring som Midtpunkt i en venligt
sindet og udsøgt Kres, der ledsager min Bortgang med
gode Ønsker og vil overtale mig til den Tro, at jeg,
der har indtaget saa lidet Rum i denne store og gode
By, har efterladt en Tomhed.</p>

<p>Jeg tager ikke Alt, hvad der er blevet sagt i Aften,
bogstaveligt; jeg véd, hvad der maa skrives paa
Feststemningens og Afskedsstemningens Regning. Hvis
jeg var
forfængelig - eller rettere, jeg er det naturligvis -
men hvis jeg var taabeligt forfængelig, saa vilde
saa megen Ros kurere mig. Ikke sandt, De kender
alle Voltaires lille henrivende Historie om den
forfængelige Irax og hvorledes Kongen helbredte ham
for den. Han sendte ham en Overkok med seks Kokke og
fire Kammerherrer, en Kapelmester med tolv Sangere og
fire og tyve Violinister, gav ham en stor Diner, hvor
de fire Kammerherrer holdt smukke Taler til hans Ære,
og hvor man til Violin-Ledsagelse sang en Kantate,
hvis Omkvæd var:</p>

<p>   Que son mérite est extrême! 
   Que de grâces, que de grandeur!
      Ah! Combien monseigneur
      doit être content de lui-méme!</p>

<p>Efterhaanden følte den forfængelige Irax ikke mere
nogen Trang til at høre om sin Betydning.</p>

<p>Latinerne sagde, at det er behageligt ab viro laudato
laudari, at roses af en Mand, som prises. Derfor var
det mig kært at høre Professor Scherers Tale og finde
Anerkendelse hos en Mester i mit Fag.</p>

<p>Naar jeg sammenligner den Skole, i hvilken han har
udviklet sig, med den, jeg har bag mig, saa føler
jeg Forbandelsen ved at tilhøre et lille Folk og paa
afgørende Punkter være henvist til Selvopdragelsen
med dens Famlen og Fejlgreb. Saa lidet vidste jeg
i min tidlige Ungdom om samtidig tysk Videnskab,
at jeg nitten Aar gammel brød mit Hoved med Hegels
Phänomenologie. Ja, mine Herrer og Damer, hvad der
er værre: Jeg har i Weisses Æstetik søgt Næring for
min Aand. - Naar jeg spurgte den gamle Professor
i min Videnskab om Raad, svarte han: "De véd jo
selv meget bedre Besked end jeg." Saaledes stod jeg
isoleret, smægtede efter en Lærer, søgte Kundskaber
ad de urimeligste og fjernest liggende Veje. Ved det
spændte
Forhold til Tyskland var Datidens danske Ungdom
overhovedet blevet fremmed for Samtidens Europa. Hvis
jeg ikke selv som Yngling aandelig havde lidt saa
meget under at Broer var afbrudte, vilde jeg neppe
som Mand have sporet saa megen Lidenskab for overalt,
hvor jeg formaaede det, at slaa Bro, knytte Traade
og anlægge Kanaler til at lede aandelige Strømninger
ind i mit Fædreland. Jeg gad vide, om der gives noget
nulevende Menneske, der har foranlediget, at saa mange
Bøger er blevne oversatte fra fremmede Sprog paa Dansk
og fra Dansk til fremmede Sprog. Jeg har ogsaa her i
Berlin opfattet mit Hverv som en Mæglers mellem Norden
og Tyskland, idet jeg har udgivet Bøger og Essays
om nordiske Skribenter og taget Del i Udgivelsen af
nordiske Skrifter.</p>

<p>Naar jeg nu lige fuldt skilles fra Tyskland, er det
fordi denne Mæglerrolle egentlig slet ikke ligger
for mit Temperament.</p>

<p>Jeg behøver neppe at sige Dem, hvormeget der fængsler
mig i Tyskland. Da jeg i 1872 kom hertil fra Danmark,
var det mig som havde jeg ikke alene skiftet Sted, men
ogsaa Tid, som kom jeg fra det 19de Aarhundrede ind i
det 20de. Mange Anskuelser, der hos os blev betragtede
som dumdristige, gjaldt her for maadeholdne. Meget,
der i Norden blev anset for revolutionært, var
her offenlig Mening. Jeg følte mig til Mode som en
udsat og glemt Forpost, der trækker sig tilbage til
Hæren. Men en Mand lever fuldt kun dér, hvor han har
Formaal og kan forfølge Formaal. I Tyskland kunde
jeg ikke have andet Maal end det uværdige at gøre
mit Navn stedse mere bekendt. Men i Norden ligger
alle mine Opgaver. I Norden er der en Ungdom, hvis
Lærer jeg skal være, en Ungdom, der maaske ikke er
saa lærd som den tyske, men som er friskere og mere
ungdommelig. Jeg tør ikke spørge mig selv, om jeg
har Lyst til at gaa og hvad der venter mig i mit Hjem:
jeg maa.</p>

<p>Den, som én Gang har levet med i et stort Lands og
en Verdensstads Liv, han finder sig nødvendigvis
vanskeligt paany til Rette i et ganske lille Land og
i en middelstor By.</p>

<p>Dog det forstaar sig, aandeligt kan jeg ikke skille
mig fra Tyskland, om saa blot af den Grund, at
Sjælelivet og det politiske Liv i de nordiske Lande
nødvendigvis paavirkes dybt af tyske Tilstande. Dersom
det staar godt til i Tyskland, dersom de Bedste her
er ved godt Mod, dersom her modnes mange nye Tanker,
dersom store, gavnlige Omformninger bliver forsøgte
og udførte her, saa kommer efter faa Aars Forløb alt
dette de smaa Stater i Norden til Gode - og omvendt,
sejrer i Tyskland den aandelige og politiske Reaktion,
ophidses slette Lidenskaber, hersker Voldsmagt og
Forfølgelsessyge, saa sporer vi Virkningen næsten
straks. Det maa De vide: de Tider er begravne,
da vi i Norden glædede os, naar det gik ilde til i
Tyskland, og sørgede over Tysklands Velfærd. Vore
Skæbner er nøje knyttede til Deres. Hersker Lyset
her, saa bliver hos os Mørket lettere fordrevet;
hersker i Tyskland fri og skøn Menneskelighed,
saa taber visse Smaafolk i Norden, der gerne vilde
trælbinde Aandslivet, Modet. De som vil noget godt,
er i alle Folkeslag samfast forbundne.</p>

<p>Derfor tror jeg at tale ikke blot i eget Navn, men
i en hel yngre Slægts i Norden, naar jeg udtaler det
Ønske: Maatte Tyskland udvikle sig lykkeligt og rigt -
og maatte det ikke gøre dem, der kender og vurderer
dét i Norden, det altfor vanskeligt at tale tysk
Væsens og tysk Fremfærds Sag!</p>

<p>Mit Hjerte snører sig sammen i mit Bryst, naar jeg
tænker paa, at netop nu, da jeg frivilligt forlader
Tyskland, maa Hundreder af danske Borgere som jeg,
nordslesvigske Bondesønner, der mente at have en Ret
til at bo paa deres
Fødejord, ufrivilligt og uden noget Festmaaltid
forlade Landet. Jeg vover ikke at udtale mig om
Retsspørgsmålet, men Tyskland synes mig stærkt nok
til at kunne vise Højmodighed.</p>

<p>Maatte alle den Stærkes og Vældiges Dyder udfolde
sig i Tyskland! Meget er jo alt virkeliggjort af
det, som de Førmartslige haabede for det tyske
Rige. Maatte af deres Fremtidsdrømme ogsaa alt det
Ikke-Famastiske, der endnu ikke er opnaaet, blive en
Virkelighed! Maatte der forestaa Tyskland en stor og
glorrig Fremtid, rig paa sand Lykke og sand Hæder!"</p>

<p>Paul Heyse havde skrevet et længere Digt til Festen,
hvoraf de to første Strofer lød saaledes:</p>

<p>   Es klingt ein unwillkomnes Wort
   Herüber aus der Ferne:
   Ein lieber Gast will wieder fort,
   Will folgen seinem Sterne,
   Man ruft nach ihm im Heimatland
   Da lasst es ihn nicht ruhen,
   Da schüttelt er den Märk'schen Sand
   Entschlossen von den Schuhen.</p>

<p>   Wir liebten als den Unsern ihn,
   Traun, unserer Besten Einen.
   Nun spricht er: "Lasst mich von Euch zieh'n!
   Es brauchen mich die Meinen".
   So wende Dich von hinnen nur:
   Dein Bild wird nicht erblassen,
   Dein Fuss hat schon so tiefe Spur
   Im deutschen Grund gelassen.</p>

<p>Aftenen havde en vis Hjertelighed; der næredes
oprigtig Velvilje for mig. Blandt de smukke og
elegante Damer, der forherligede den, var Digteren
Richard Voss's Frue og Baronesse Senfft-Pilsach. 
Det gaar En underligt, naar man er Genstand for 
slige Fester, af hvilke jeg efterhaanden har</p>

<p>oplevet saare mange. Øjeblikket nærmer En næsten
fortroligt til Mænd og Kvinder, der fængsler En stærkt. 
Saa gaar man fra hverandre og ses aldrig mere i Livet.</p>

<p>Den unge Digter Walter Gottheil som om Aftenen havde
sagt mig, at min Artikel om H. C. Andersens Eventyr
havde foranlediget ham til at skrive sine Eventyr,
havde næste Morgen i Berliner Tageblatt en Feuilleton
om Festen og mig.</p>

<p>Kunstnerfestspillenes Digter Julius Lohmeyer, hvis
smaa Kaar havde forhindret ham i at være tilstede
om Aftenen, sendte mig et Digt, han havde skrevet
til min Ære; Klinger, der paa dette Tidspunkt endnu
maatte kæmpe med Fattigdom og af samme Grund var
bleven borte, forærede mig den hele Række af hans
Raderinger Dramer, der alene i Pengeværdi opvejede
talrige Adgangskort til Festen.</p>

<p>Jeg gjorde Besøg i Siemerings Atelier for at
studere det kolossale Washington-Mindesmærke
til Staten Cincinnati, som blev ham overdraget
efter en Konkurrence for alle Europas og Amerikas
Kunstnere. Dér saa jeg da ogsaa det smukke Basrelief
i Bronce, han udførte til mig som Afskedsgave fra
mine Berliner Venner.</p>

<p>Aftenen d. 4. Februar tilbragte Loewes, Dr. Rée og
Frk. Salome, Simson og Klinger hos mig. Det var en
stemningsrig Aften, under hvilken jeg havde en vemodig
Følelse ved Tanken om at det var sidste Gang, jeg saa
nogen i mit Hus i Berlin. Et Livsafsnit var til Ende.</p>

<p>Anden Dagen derefter rejste jeg til Kjøbenhavn.
NY BEGYNDELSE I KJØBENHAVN</p>

<p><pb n="1" />.</p>

<p>Idet jeg nu betragtede Byen Kjøbenhavn som mit
tilkommende Opholdssted, saa jeg paa den med friske
Øjne. Det slog mig, hvor gamle og uskønne dens
Huse var, hvor uelegant dens mandlige Befolkning af
Borgerstanden var klædt, men paa samme Tid var jeg
overrasket af, hvor forbavsende smuk den kvindelige
Befolkning var, der vandrede om i Byens Gader. I
Udlandet saas de smukkeste Kvinder jo næsten aldrig
tilfods paa Gaden.</p>

<p>I Kjøbenhavn taltes da ikke om andet end indre dansk
Politik. Utilfredsheden med det Estrupske Ministerium
var som sædvanlig stor. Dette Ministerium sad, da
jeg forlod Landet; det sad, da jeg vendte tilbage,
og det skulde sidde elleve Aar endnu for at afløses
af Ministerier, der havde selvsamme politiske
Farve. Det havde sprængt Forfatningen for at holde
sig og Højrepartiet ved Magten, og det haabede - ikke
uden Føje - med Tiden at faa denne Uregelmæssighed
eftergivet og udslettet af selve dem, hvorover det
gik ud.</p>

<p>Venstre, der savnede alle Magtmidler, havde ingen anden 
Fremgangsmaade end den, langsomt at drage Bybefolkningen
til sig, og særlig gjaldt det for Partiet om
Kjøbenhavns Erobring. Endnu var jo nemlig i alle tre
nordiske Smaariger Hovedstaden de højkonservative
Partiers faste Borg.</p>

<p>Allerede to Dage efter min Ankomst blev jeg indbudt
til et Møde med politisk interesserede Mænd af
forskellige Afskygninger; der var vel en Snes Stykker
tilstede, deriblandt fremragende Personligheder
som Hørup, Octavius Hansen, Retsformand Madvig,
Fabrikant Hagemann. Talen var om at stifte en
"Fremskridtsforening", om dens Maal og Midler. 
Af den udviklede sig Den liberale Vælgerforening i
Kjøbenhavn.</p>

<p>I et enkelt Hus, hvis Herre udøvede en ikke ringe
Indflydelse paa dansk Udenrigspolitik, var der megen
Tale om det nordslesvigske Anliggende, og man var
oprørt over Prøjsens Adfærd.</p>

<p>Iøvrigt optoges Sindene i den Kres, jeg tilhørte,
meget af Forholdene i den akademiske Verden og af
den Studenterpolitik, der var en Forløber for Byen
Kjøbenhavns politiske Udvikling. Studentersamfundet,
der saa nylig var blevet stiftet, udøvede
en Tiltrækning paa ikke faa Medlemmer af den
konservative Studenterforening; mellem to og tre
hundrede Studenter i denne havde erklæret sig for
enige med Studentersamfundets Medlemmer og rede til
i Nødstilfælde at træde ud og indmelde sig i det nye
Forbund.</p>

<p>Man tog mig fra akademisk Side straks i Beslag. 
Først maatte jeg overvære Prøverne paa et
Par Studenterkomedier, saa skulde jeg tale ved et
almindeligt Studentermøde, som begge Foreninger
afholdt i Frimurerlogens gamle Lokale.</p>

<p>Der blev jeg den 20, Februar af begge Studentergrupper
modtaget og hørt med overvældende Bifald. Ifølge
Bladet Socialdemokraten sagde jeg dér:</p>

<p>Jeg maatte give Studentersamfundet Ret i at kræve fri
Drøftelse af politiske Forhold. En livlig Deltagelse
i Tidens
Bevægelser kunde blot vække og gavne de Unge. 
Ad den Vej raadedes der Bod paa den Ensidighed,
hvorunder vi led saa stærkt. I andre Lande bød
Universitetsforholdene de Studerende rig Lejlighed til
udviklende Afveksling. I Tyskland og tysk Østerrig
havde man ikke mindre end fyrretyve Universiteter,
og ingen Student blev udelukkende ved et enkelt
Universitet, men drog fra et til et andet og kom
derved i Berøring med forskellige Lærere og en Mængde
forskellige Studiefæller. I Norden havde man jo kun
fire Universiteter, og ikke engang de blev benyttede
paa den nævnte Maade. De danske Studenter tænkte
saa godt som aldrig paa for en Stund at forlade
Universitetet i Kjøbenhavn. Det var en af Grundene
til vor Nations Isolerthed. En anden Grund var
den geografiske Beliggenhed. Danmark var ikke og
blev ikke nogen Station paa den europæiske Kulturs
Hovedlandevej.</p>

<p>Studenterne behøvede dog ikke at søge til fremmede
Lande for at udvikle sig; de vilde have et vidtstrakt
Studiefelt ved at granske de forskellige Lag af deres
eget Lands Samfund. De maatte knytte Bekendtskab
med den tænkende Arbejder og den tænkende Bonde,
med den intelligente Kunstner og den studerende
Kvinde! Gennemsnitsmennesket stagnerede jo i Regelen
ved Trediveaarsalderen; derfor gjaldt det om, at den
studerende Ungdom førte et virkeligt Aandsliv. Man
havde gjort gældende, at en politisk interesseret
Studenterungdom vilde blive brugt af en eller anden
Fører; men Faren var her ringere end ellers, da
denne Ungdom var i Stand til at anlægge omhyggelig
Kritik. En Fører, der samlede Tilhængere om sig,
havde desuden i Regelen enten vist dem personlige
Velgerninger eller han havde Ideer, som øvede
Tiltrækningskraft. De Krav, der hertillands stilledes
til Førere, var ganske vist ikke særdeles store,
ellers vilde den
nuværende Regering ikke holde sig, men man kunde dog
tiltro den studerende Ungdom menneskeligt Skøn og
politisk Skelne-Evne.</p>

<p><pb n="2" />.</p>

<p>Straks Dagen efter min Ankomst var jeg begyndt at
forberede mig til Forelæsninger om Det unge Tyskland,
læste Platens Digte og Tiecks Noveller. Samtidig
forberedte jeg Trykningen af en tyk (praktisk set:
meget for tyk) Samling Essays Mennesker og Værker
og gennemsaa Artiklerne til den Bog om Berlin,
som Boghandler Philipsen havde foreslaaet mig at
udgive. Medens Trykningen af Mennesker og Værker gik
rask for sig, begyndte jeg 26. Februar mine offentlige
Universitetsforelæsninger. Trængslen var uhyre, Salen
overfuld og utilstrækkelig. De fleste Tilhørere havde
for at faa Plads siddet der under hele den forrige
Time. Mange besvimede. Jeg maatte raabe ud til dem,
der pressede hverandre i Korridorerne, at jeg skulde
gentage Foredraget. Det skete nogle Dage efter, men
under samme Tilstrømning. Lokalerne var for smaa. Da
man byggede Universitetet, var det ikke faldet Nogen
ind, at mer end 200 Mennesker nogensinde frivilligt
vilde gaa derop for at høre en Forelæsning. Selv da
Annekset i senere Aar blev bygget til, besad end ikke
dette nogen virkeligt rummelig Tilhørersal.</p>

<p><pb n="28" />. Februar holdtes der en Modtagelsesfest for mig i
Hotel d'Angleterre. Der var 200 Mennesker til Stede,
men langt flere var afviste af Mangel paa Plads.</p>

<p>Professor I. C. Schiødte indtog Forsædet og tog sig statelig 
ud. Nuværende Overlæge Prof. Tscherning holdt  paa sin smukke, 
ganske deklamationsfrie Maade Hovedtalen. Efter ham talte 
Octavius Hansen med Motiv fra mine Slutningsord</p>

<p>i Berlin for Nordslesvig, medens Hørup som Politiker,
Otto Benzon paa Forfatternes, Schwarz paa Kunstnernes,
Arbejderføreren Holm paa Arbejdernes Vegne bød mig
Velkommen. Man sang en smuk Sang af Sophus Schandorph,
som jeg anfører, da den ikke findes blandt hans
samlede Digte:</p>

<p>   Husker I Tiden, da først han os præged 
   Gyldenmønt af Fundet i Granskningens Schakt? 
   den Gang han Sindene mægtigt bevæged 
   ved sin kække Trodsen paa Ungdommens Magt? 
   Husker I Ploug, som mod "Tyrken" i Krig 
   førte sin Sprøjte med Piber og Trommer? 
   Husker I Klokketaarnsvægternes Skrig: 
   "Vogt Eder! Belzebub kommer!"</p>

<p>   Lidet Jer nytted Jer' krigerske Danse, 
   Fogeder paa Anholt og Laugs-Oldermænd. 
   Ak - Eders Fjende i Aandsdyst vandt Kranse 
   overalt i Verden, hvor han styred hen. 
   Spiren, vi plantede her paa hans Bud, 
   gror dog ret frodigt i Hjemlandets Have; 
   Purrekrats-Buskene snart vil gaa ud. 
   Orme paa Rødderne gnave.</p>

<p>   Selv er du vokset. Europa er blevet 
   længst den Høresal, hvor som Lærer du staar. 
   Modgangens Regn har i Vejret dig drevet, 
   Myndigheden vandt du med Manddommens Aar. 
   Ej har din Haand dog sin Smidighed tabt: 
   Klingen med Sus gennem Luftrummet toner. 
   Før da det Korps, til hvis Chef du er skabt: 
   Ungdommens lette Dragoner!</p>

<p>   Værn om det Liv, som iblandt os du vakte, 
   hids os alle ildfuldt til Arbejde op; 
   Den, som vor Grød gennem Aaringer smagte, 
   blier efterhaanden lidt tung i sin Krop. 
   Arielsgnisten, du har i din Aand,
   trænger vi til i de taagede Vange; 
   gør med et Svip af din kritiske Vaand 
   Vennerne stundom lidt bange!
   Velkommen hjem! Lad dit Tankebor tvinge 
   rige Vande ud af vort Sand og vort Muld! 
   Gid dine Ord sig som Pile maa svinge 
   Vidt hen over Landet med Odde af Guld! 
   Gid du maa mane de Aandskæmper frem 
   - de, som alene vort Land kan forsvare! 
   Velkommen Aandshøvding! Velkommen hjem 
   mellem den ventende Skare.</p>

<p>I mit Svar udtalte jeg min Glæde over at mange af mine
gamle Ønsker og Forhaabninger under min Fraværelse
var traadte ud i Virkeligheden, legemliggjorte
af Andre: De kvindelig Studenters Adgang til
Universitetet, den af Studentersamfundet indledede
Arbejderundervisning, Lyrikens, Romanens, Novellens
og Skuespillets Genfødelse, ja det endnu mærkeligere,
den bildende Kunsts Tilnærmelse til den ny Literaturs
Synsmaade og Stil. Dernæst imødegik jeg den fornyede
Mistænkeliggørelse af min Nationalfølelse, som de
danske Aviser havde indledet netop som jeg satte
min Popularitet i Tyskland paa Spil for Nordslesvigs
Skyld*).</p>

<p>Blandt de Damer, som var tilstede, glædede en,
daværende Frøken Emmy Kramp, senere Fru Lange,
der døde tidligt, mig ved sin fine Skønhed og sin
gode Forstand. Hun studerede Medicin og var en af de
første kvindelige Læger i Danmark. Blandt Mændene traf
jeg igen Vilhelm Bissen, hvem jeg kun flygtigt havde
set tyve Aar forinden. Han og hans sjældne Hustru,
Fru Anna Bissen, blev i de følgende Aar mine kære og
nære Venner.</p>

<p>Jeg holdt nu mine Foredrag paa den Maade, at jeg den
ene Gang holdt ethvert for Studerende, den anden Gang
for det ikke akademiske Publikum. Trængslen vedblev
at være overordenlig stor begge Gange.</p>

<p>Meget saa jeg i de Uger til J. P. Jacobsen, der var</p>

<p>*) Saml. Skrifter XV 415 ff.</p>

<p>elskværdig og overlegen som altid, men hostede
frygteligt og var elendigt mat.</p>

<p>Fra Hegel fik jeg Opfordring til at udarbejde et
Festskrift om Holberg til Tohundredaarsfesten det
næste Aar.</p>

<p><pb n="3" />.</p>

<p>Jeg afbrød mine Forelæsninger for at gøre et kort
Besøg i Tyskland, hvor jeg havde lovet at tale nogle
Gange; tog først til Berlin, hvor min Bolig endnu
stod møbleret og hvor min Familie endnu opholdt sig,
gensaa der de nærmeste Venner, tog saa til Frankfurt
for at tale der første Gang. Jeg gensaa Goethehuset,
saa for første Gang Rothschilds og Börnes Huse, holdt
Foredrag og gjorde Bekendtskaber. En Hovedperson
var Josef Stern, Redaktør af Frankfurter Zeitung,
og hans udmærkede Hustru, Datter af den fremragende
Frihedskæmper Guido Weiss. Blandt andre Personer i
Kresen var der en lang tynd grim Nationaløkonom og
Socialist med en smuk, yppig og koket Frue, der efter
Sigende ved sine Venskabsforbindelser formaaede at
bidrage ikke lidet til det fælles Husvæsen.</p>

<p>Min Frankfurter Forlægger var ivrig for at vise
mig den gamle Forfatter til den vidtbekendte
Struwelpeter, der under Navn af den store Bastian
havde skræmmet ogsaa mig i min Barndom; men vi
traf ham ikke. Palmehaven imponerede mig som et
overordenligt Skue.</p>

<p>Fra Frankfurt tog jeg lige til Bremen, hvor jeg
for første Gang, som saa mangfoldige Gange siden,
boede hos Arthur Fitger, der viste mig Børsen og
Huset Seefarth med hans Malerier og læste skønne,
da endnu utrykte, Digte for mig.</p>

<p>Den 7. April fejredes i Bremen 400aars Dagen for Raffaels 
Fødsel med en Højtidelighed, som Arthur Fitger ganske 
alene havde iværksat. Han havde skrevet en Prolog, som
opførtes; han holdt et Foredrag; han havde oversat
Raffaels to berømte Sonetter, der oplæstes; han havde
foranstaltet et Transparentmaleri, som lyste over
Salen; han havde endelig digtet de Sange, der blev
sungne. I Kjøbenhavn fejredes der ingen Raffaelfest
som rundt om i de store Kulturlande. Derimod
fejrede Juristerne en Uge derefter den danske Lovs
tohundredaarige Bestaaen. Den bar stærkere Mærker af
Forældethed end Raffaels dobbelt saa gamle Kunst.</p>

<p><pb n="4" />.</p>

<p>Jeg vendte tilbage til Kjøbenhavn og optog mine
Forelæsninger paany, medens ved Haandværkernes
Forsømmelighed i den Bolig, jeg havde lejet mig,
Alt sneglede sig frem med uendelig Langsomhed,
forbausende Uordholdenhed og stadige Udgifter.</p>

<p>Faa Universitetet havde jeg meget Bryderi med
mit Publikum, der ikke kunde finde Plads, og med
Portneren, der aldrig lod sig bevæge til at aabne mer
end den ene af Fløjdørene, hvor stærkt saa Tilhørerne
trængtes, og der klagede over mig til Konsistorium,
at jeg læste for længe.</p>

<p>Ved Studentersamfundets Stiftelsesfest 2. Maj
holdt Krohn et Foredrag om Raffael, og jeg maatte
paa Opfordring tale. Jeg skilte mig fra min Opgave
med saa meget Maadehold, at Hr. Svend Høgsbro, den
senere Trafik- og Justitsminister, selve Moderationens
Apostel, udbragte min Skaal.</p>

<p>I Rømersgade holdt jeg for Arbejderne under stormende
Bifald et Foredrag om Lassalle.</p>

<p>Blandt unge Studerende, der paa dette Tidspunkt
sluttede sig til mig, var Medicineren Ivar Iversen,
der forsøgte sig som Digter, iøvrigt var Læge med Liv
og Sjæl og døde ung, dernæst nogle unge Islændere,
Bertel Thorleifsson,
Entusiast og begyndende Skribent, der maaske i Mismod
over ikke at kunne tilendebringe sine medicinske
Studier nogle Aar derefter søgte Døden, og Hannes
Hafstein, en smuk ung Mand med megen Holdning og
betydelig poetisk Evne, der snart vandt sig et Navn
som Digter, senere som Politiker, og som en Snes Aar
senere blev Islands første indfødte Minister.</p>

<p>Af Skribenter saa jeg jævnligst J. P. Jacobsen og
Kielland. Carl Ewald, der anonymt havde udgivet
et lille Flyveskrift om mig, Faarene og Bukkene,
dukkede dengang op indenfor min Synskres. Fra
Sverig kom August Lindberg, Skuespilleren, og Harald
Molander, den unge Digter, der da endnu kun havde
skrevet det temmelig upersonlige Skuespil Furstinnan
Gogol. Lindberg var stræbende, virksomt kæmpende
for at naa frem, foretagsom, sympatisk, en i høj
Grad varmtfølende Mand; Molander, der nærede Uvilje
mod Lindbergs Kunst, var en bevidst og beregnende
Kunstnernatur. Han var en lille korthalset Mand,
elegant i Optræden og Klædedragt, overmaade kyndig
i al Teaterteknik. Jeg kunde da ikke spore, at han
mange Aar efter vilde kunne skrive saa rig og levende
en Bog som hans store Roman fra Trediveaarskrigen,
En Lyckoriddare, et ypperligt Værk.</p>

<p>Man sendte mig paa det Tidspunkt den første
tyske Oversættelse af Dostojevskis "Brøde og
Straf" (Raskolnikov) med Anmodning om at henlede
Opmærksomheden i Tyskland og Østerrig paa Bogen,
hvor den trods sine umaadelige Fortrin var forbleven
uændset. Den gjorde Indtryk paa mig, og jeg banede
den Vej udenfor Rusland.</p>

<p>Der var i August Maaned en Sangerfest i Kjøbenhavn. Man 
sang i Kongens Have Nationalsange trægt, uden Appel, uden 
Gnist, uden Flugt. Det Drævende, som er Lighedspunktet 
mellem de Danske og Sachserne, virkede besynderligt
sammen med en evindelig, vemodig Pukken i disse Sange
paa Forfædrenes Storhed og en Fremhæven af, at den
vel nu var forbi; men dog osv.</p>

<p><pb n="5" />.</p>

<p>I den sidste Halvdel af August besøgte jeg Skagen. 
Der var da endnu ikke Jernbane mellem Frederikshavn 
og Jyllands Nordspids. Man kørte derop i aaben Vogn 
og havde Lejlighed til at lære Landskabet grundigere 
at kende; det indprentede sig uforglemmeligt med sine
Klitter og den dybe Sand.</p>

<p>Paa Brøndums Hotel boede eller samledes dog dagligt
en Kunstnerkres, i hvilken man befandt sig overmaade
vel. Der var den originale, dygtige og djærve
Marinemaler Locher, med sine runde Kinder og sin
gode Forstand. Der var den dybe, tunge, ærgerrige
Bornholmer Michael Ancher, der opfattede sig som en
Art Vært paa Skagen og hvis Bekendtskab jeg alt mange
Aar forinden havde gjort hos Julius Lange. Ingen
havde et smukkere Smil end han. Der var Krøyer, som
havde begyndt at slaa sig ned deroppe paa den smalle
Landstrækning mellem to Have, som Ancher (efter
H. C. Andersen) havde opdaget for Kunsten, Krøyer,
der da endnu syntes lige trofast elsket af Guder og
af Mennesker. Der var adskillige svenske Kunstnere,
deriblandt den ganske unge Björck, Alles Yndling, med
den umaadeligste Skov af Hovedhaar, jeg nogensinde
har set, saa han til sin Fødselsdag fik foræret en
Kam, der var fire eller fem Gange større end nogen
Kam til Menneskehaar. Der var af Nordmænd den prægtige
Eilif Peterssen, gennemfin og bomstærk, den godmodige,
vidtløftige, tungsindige V. Peters, og Entusiasten
Christian Krohg, der nu havde en Periode af vittig
Kynisme. Det hele Selskab sad fra Morgen til Aften
om Bordet hos Brøndums; ustandselig spisende,
drikkende, debatterende, drøftende, modsigende,
fældende. Et Par Gange om Dagen rejste man sig
fra Bordet og gik i Vandet. Smukke Ture foretoges
til Kandestederne og til Højen, Nordstranden, hvor
Landskabet var mægtigt. Vi besøgte Fyrtaarnet og saa
Fuglesværmen staa imod Fyrets tykke Glas.</p>

<p>En Dag satte Eilif Peterssen, Björck, Krøyer og
Ancher sig omkring mig og malte mig. De to første
kasserede dog deres Portrætter. Krøyer, der gjorde
en Pastel, var færdig paa kun to Timer. Om Aftenerne
sang Eilif Peterssen og Krøyer. Den sidste Dag gaves
der Champagne, Michael Ancher talte, og jeg svarte
med nogle Ord om Kunst og Kunstnere paa Skagen og
andensteds.</p>

<p>Paa Tilbagevejen saa jeg i Aalborg Lundby Krat med
den høje Bakke, hvor under Krigen saa mange tapre
Danske fandt Døden ved Kaptejn Becks Uforstand. I
Aarhus modtoges jeg af en hel Kres Venstremænd med
Alfred Bjørnbak i Spidsen, en flink og livlig Sjæl i
et firskaarent Legeme. Han var mig oprigtigt hengiven,
om han end senere, da min Sag kom for i den danske
Rigsdag, af Partihensyn ikke vovede at give mig sin
Stemme.</p>

<p><pb n="6" />.</p>

<p>At mine tyske Venner ikke havde glemt mig, viste
sig, da Arthur Fitger tilegnede mig sit Drama Von
Gottes Gnaden som jeg havde læst i Haandskrift, og
Max Klinger sin Serie Raderinger Ein Leben. Paul
Heyse havde forud tilegnet mig sit Skuespil Graf
Königsmark.</p>

<p>I Anledning af en Nordisk Kunstudstilling i Kjøbenhavn
var der her et nordisk Kunstnermøde. Da Drachmann efter 
sit Omslag nødigt vilde træffe sammen med mig, modtog</p>

<p>jeg ingen Indbydelse dertil. Forbigaaelsen var mig ukær, fordi 
jeg havde talrige Bekendte blandt dem, der indfandt sig.</p>

<p>Det blev opfattet som en kunstnerisk Begivenhed, at
August Lindberg kom hertil med sin Trup og opførte
det af den nordiske Presse slet behandlede og af de
officielle Teatre afviste Gengangere. Forestillingen
gjorde et dybt Indtryk; Lindberg selv spillede Osvald
fortrinligt, og det intelligente Kjøbenhavn besluttede
at fejre den tapre Skuespiller med en Festlighed,
som blev vellykket. Da jeg ved den udbragte Ibsens
Skaal, blev jeg hilst og lønnet med døvende Bifald,
vistnok ikke fordi det, jeg sagde, var saa godt,
men fordi jeg i største Delen af Aaret 1883 var saa
yndet, at man fandt Alt godt, hvad jeg sagde. Hurtigt
nok skulde efter Sædvane Stemningen vende sig.</p>

<p>Jeg holdt stadigt under samme Tilløb mine Forelæsninger 
om Det unge Tyskland, skrev desuden og gav i Trykken den 
Række Essays, der fik Navnet Det moderne Gennembruds Mænd.</p>

<p><pb n="7" />.</p>

<p>I Anledning af Grundtvigs Hundredaarsdag blev der i
Studentersamfundet afholdt en Festlighed med Taler
til Grundtvigs Ære. En Artikel i Morgenbladet med
en køligere Vurdering af Grundtvigs Fortjenester,
der dels kom for sent, dels ikke var klog, satte ondt
Blod og bidrog sit, gav idetmindste et Paaskud, til
det nogle Maaneder derefter indtraadte Brud mellem
Venstres Grundtvigianere og Fritænkere.</p>

<p>Venstre viste sig paa dette Tidspunkt ganske ude af
Stand til at bedømme den virkelige politiske Situation
i Landet. Den moderate Politiker Frede Bojesen holdt
et Foredrag om Machiavelli, i hvilket han beskyldte
Conseilpræsidenten Estrup og hans Parti for Machiavelisme,
betragtede hans umiddelbart forestaaende Fald som
sikkert og udbredte sig over, hvilken aaben og ærlig
Politik Venstre som hans Arvtager vilde føre. Da jeg
bad ham ikke raade over Bjørneskindet, før Bjørnen var
fældet, svarede han, at var den end ikke i Øjeblikket
dræbt, saa var den dog nu drevet saaledes ind i
en Snevring, at ingen Udvej var den mulig. Hans
Meningsfælle, Svend Høgsbro, udtalte sig i samme
Retning, og jeg imødegik dem begge. Fremtiden viste,
at deres Selvtillid var grundløs; men de glemte ikke,
at jeg havde næret levende Mistro til deres Politik.</p>

<p><pb n="8" />.</p>

<p>Blandt det Efteraars Begivenheder maa jeg nævne
at Niels W. Gade en Dag standsede mig paa Gaden,
forestilte sig - hvad naturligvis var overflødigt
- og førte en Samtale med mig om Poesi og Musik,
særligt om min Bog Mennesker og Værker, der havde
interesseret ham. En Uges Tid derefter gjorde han mig
et langt Besøg, under hvilket det Aabne og Geniale
i hans Væsen traadte frem. Alligevel stemte dette
Besøg mig vemodigt. Han kendte ikke mig og jeg ikke
ham. Berøringspunkterne mellem os var maaske ikke
saa faa; men ingen frugtbar Vekselvirkning havde
nogensinde fundet Sted, og nu var han 66 Aar gammel,
hans Kres mig fremmed og fjern.</p>

<p>Et afskyeligt og rystende Indtryk gjorde Frk. Adda
Ravnkildes Selvmord paa mig. Jeg havde kun talt en
eneste Gang med denne unge 21aarige Pige, da hun en
Dag kom til mig for at spørge mig til Raads om et
Haandskrift, hun havde sendt mig, og jeg var endnu
ikke naaet til at læse hendes andet skrevne Forsøg,
da hun gik ud af Livet. Uforklarligt for mig var det,
at hun to Timer før hun (paa tre</p>

<p>Maader, med Gift, Kniv og Revolver) rasede mod sit
eget Legem, havde siddet paa første Række under en
Forelæsning, jeg holdt paa Universitetet, havde set
oprømt ud, havde smilet og leet under Foredraget. Det
forekom mig som om jeg maatte kunne forhindret dette
Selvmord, ifald jeg havde indladt mig ordenligt
med hende, og det nagede mig, at jeg ikke havde
ladet hende komme oftere. Senere indsaa jeg, at om
de Sorger, der drev hende i Døden, havde hun ikke
villet tale med mig, og at jeg over dem ikke havde
nogen Magt.</p>

<p>ALMINDELIGT FRAFALD</p>

<p><pb n="1" />.</p>

<p>I Begyndelsen af December 1883 erfores det med
nogen Uro, at Bergs Holdning i Morgenbladets
Redaktion tydede paa den Hensigt, 15. December
at opsige Forbundet med Bladets andre Udgivere, de
faktiske Redaktører. Drachmanns og flere underordnede
journalistiske Kræfters Frafald pegede ogsaa i denne
Retning.</p>

<p><pb n="10" />. December troede endnu Hørup, at Faren drev over
og at Berg ikke vidste, hvad han vilde.</p>

<p><pb n="11" />. December stod der i Dagbladet et lidenskabeligt 
Angreb paa mig af Drachmann. Han lod alle Hensyn falde, 
appellerede endog til Ploug imod mig, sammenlignede mig 
med Clemens Petersen og spækkede sin Artikel med haanlige 
Hentydninger af lavtliggende Art. Hos Oehlenschläger 
siger Palnatoke til sin Fostersøn, da denne truer ham:</p>

<p>                             Grønskolding,
   Hvo lærte dig, hvo lærte Eder Alle, 
   dunglatte Ynglinger, at bruge Sværdet, 
   hvo førte Eder sejerrigt mod Fjenden, 
   hvo tugted Eder op til Danekæmper? 
   Jeg, Palnatoke.</p>

<p>To Dage derefter bragte Nationaltidende en Lovtale
af Falkman over Drachmann for Bruddet med mig,
en fjendtlig Anmeldelse af Herman Bang imod mig og
endnu en tredie Artikel imod mig, af en mig ubekendt
Hr. Nissen, der afskrev alle de Kildesteder, dels
af Börne, dels af Börnes Levned ved Gutzkow, som
laa til Grund for en lille Afhandling, hvormed jeg
havde aabnet Tidsskriftet Tilskueren. Denne sidste
Artikel skulde give Læserne det Indtryk, at jeg havde
begaaet Plagiat. Jeg havde fortalt en Del Anekdoter om
Börnes Barndom og Ungdom, hans Forhold til Forældrene
og andre; jeg havde skildret Börnes Følelser paa en
given Tid med hans egne Ord: Han følte sig til Mode
som om; det forekom ham som om, hvorved desuden
et Par Vendinger, der var oversatte fra Kilderne,
kom til at tage sig ud som mine egne Ord.</p>

<p>Artiklen, der af Hoffory, dengang Professor i
Berlin, i et Brev til mig stempledes som "dum og
ondskabsfuld", var i Virkeligheden klogt beregnet,
og ventedes at ville bane Forfatteren Vej til en
ledig Universitetsplads i Tysk. Uden Hensyn til at
jeg jo ikke kunde vide det ringeste om Börne uden at
jeg havde en Hjemmel derfor, blev Artiklen opfattet
som et mig tilføjet Nederlag, ja som en Afsløring af
mig, og fra nu af vedblev i et Tiaar afvekslende med
Beskyldningerne for Usædelighed, Fædrelandsløshed og
de øvrige ældre, Beskyldningen for Plagiat at være
staaende imod mig, hvad jeg end skrev. Dersom jeg
i nogle Noter til Afhandlingen i Tilskueren havde
anført mine Kildesteder, saa havde Angrebet været
meningsløst. Nu opfattedes det som ulovlig Tilegnelse
af fremmed Ejendom, at jeg havde skaanet Læserne for
disse Noter. Maalt med denne Maalestok vilde hele
Mommsens Romerske Historie være Plagiat.</p>

<p><pb n="15" />. December afholdtes et stort politisk Møde i Casino,</p>

<p>hvor bl. A. Berg og Christopher Hage talte. Denne
sidstes Tale var den eneste, som indeholdt noget af
Vægt. Han frygtede allerede da, at den Fremgangsmaade,
Venstre fulgte, vilde fremkalde en provisorisk
Finanslov, mod hvilken Partiet ikke havde forberedt et
eneste Nødværgemiddel. Han sagde: Det er ikke klogt at
tirre en Kat saa længe, at den med et Spring sætter
sine Kløer i Øjnene paa En. Hans Ord blev overhørte;
Ingen tænkte paa at tage Forholdsregler eller blot
paa at overveje hvad der i Anledning af Lovbruddet
skulde ske. Man var begejstret og selvsikker.</p>

<p>Endnu den 8. December havde Hørup ment, at Berg vilde
skille sig af med Morgenbladets Mænd for ikke at
angribes af Bladet, naar han blev Minister. Klein
havde faaet Berg til at tro, han blev det til
Foraaret. Da Hørup tre Dage senere modtog et Brev
fra den Stymper, Berg mentes at have udset til
den ny Redaktør, aabnede han det i den Tro, at det
indeholdt Meddelelse om Redaktionsskiftet. Det var
imidlertid kun en Indbydelse til et L'hombreparti,
og Hørup troede nu Faren afgjort drevet over. Men
Dagen efter, den 12. December, kom Opsigelsen. Fra
Hoffet havde Berg stadig modtaget Vink om, at
Betingelsen for hans Udsigter var hans Frigørelse
fra "Forsvarsfjender og Ateister". Disse Lokketoner
havde han ikke modstaaet. Hørup var Forsvarsfjenden
og E. Brandes Ateisten.</p>

<p>De afsatte Redaktørers første Tanke var at stifte et
nyt Blad; de kunde rejse 40,000 Kroner, men manglede
<pb n="10" />,000, og derpaa strandede foreløbig Planen. Berg
forelagde desuden Sagen om Morgenbladet i et privat
Partimøde og sendte Deputation til Hørup med Anmodning
om ikke at grunde et nyt Blad. Det gamle turde han
for sine Vælgere ikke sælge til "Fritænkere".</p>

<p><pb n="2" />.</p>

<p>Et mægtigt Spektakel imod mig i Pressen foranledigedes
samtidigt af mit ærligt mente Svar paa et Angreb
af Herman Bang, der gik ud paa, at jeg ikke havde
behandlet Topsøe i Bogen Det moderne Gennembruds
Mænd. Jeg havde svaret, dels, at Topsøe ikke havde
deltaget i noget Gennembrud, dels, som sandt var,
at jeg umuligt kunde skrive kritisk om Nogen, hvem
jeg enten holdt altfor meget af eller satte altfor
lavt til at kunne behandle Skikkelsen koldblodigt. 
I Dagbladet kaldtes jeg i den Anledning "fejg og
gemen". Dagens Nyheder gav sig Luft paa Fransk:
On n'est pas plus lâche. Jeg havde hele Banden over
mig paany nøjagtigt som i 1872. Dog var jeg nu værre
stillet end nogensinde før, thi jeg havde paataget mig
en Forpligtelse til at blive i Landet. Jeg trøstede
mig med Goethes Ord:</p>

<p>   Uebers Niederträchtige 
   Niemand sich beklage! 
   Denn es ist das Mächtige, 
   Was man dir auch sage.
   . . . . . . . . . . . .
   Wandrer! - Gegen solche Noth 
   Wolltest du dich sträuben? 
   Wirbelwind und trocknen Koth, 
   Lass sie drehn und stäuben!</p>

<p>Meget lærerig var med Hensyn til Tidsaanden i
Danmark en Disputats af Dr. Starcke om Feuerbach,
ved hvilken Doctoranden havde anmodet mig om at
opponere. Professor Heegaard, der var omvendt til
Ortodoksien, optraadte, væbnet med Lærdom, haanende
fanatisk, Dr. C. Rosenberg, der aldrig havde svigtet
Ortodoksien, optraadte med seminaristisk Sving,
glødende fanatisk, havde det Ny Testamente med sig
i Haanden og holdt det truende op mod Doctoranden.</p>

<p>At Berg og Hørup politisk gik fra hinanden, maatte</p>

<p>denne Gang nødvendigvis faa et literært Udslag. Den
lille Gruppe af Forfattere og politiske Publicister,
der hidtil havde holdt sammen, løb Fare for at spaltes
ved Bruddet.</p>

<p>Spørgsmaalet var, om de følte sig nærmest dragne
til Berg eller til Hørup. Jeg henvendte mig til
hver Enkelt af dem for at erfare, hvor de holdt. 
De erklærede sig en efter en for tilbøjelige til 
at tage Bergs Parti. Neergaard, der havde staaet
mig personligt nær, var den første, som aabent
sagde mig, hvor han holdt. Dagsavisens Redaktion,
der hidtil havde staaet sammen med Morgenbladets,
stillede sig straks paa Bergs Side. Schandorph,
min nære personlige Ven, der ogsaa holdt meget
af Berg og jævnlig var Gæst i hans Hus, lod sig
snart overtale til at skrive i Morgenbladet under
den ny Redaktion. Selv Erik Skram, som havde været
det tidligere Blads Redaktionssekretær og som ikke
altid havde taget sig tilstrækkeligt i Agt for at
saare Berg, følte sig i det ny Tvangsvalg draget
til denne ud fra en noget doktrinær Betragtning:
det skulde altid have været stiltiende vedtaget,
at Magten først burde tilkomme Berg, saa Hørup,
hvem den mere bredtfolkelige Politiker skulde bane
Vejen. Man gik gennemgaaende ret barnligt ud fra, at
ved den foretagne Manøvre Magten vilde tilfalde Berg.</p>

<p>Personligt var jeg ved Spaltningen i Venstre literært
aldeles isoleret. I Marts var jeg bleven modtaget
som en aandelig Fører, nu var jeg en General uden
Officerer, en Johan uden Land. Paa Bunden af min Sjæl
troede jeg fra da af Ingen mer. Eller rettere, jeg
sagde overfor ethvert nyt Fænomen som Uffe hin Spage,
da man bragte ham det sidste Sværd, efter at han havde
prøvet alle de andre og de var sprungne: "Det Sværd
vil jeg lade uprøvet" - et dybt og filosofisk Ord, som
viser, at Uffe var langt klogere end han gjaldt for.
<pb n="3" />.</p>

<p>Hvad der var sket, lod sig uden Vanskelighed
psykologisk forklare. Berg havde følt sig overset
eller dog ikke behandlet med tilstrækkeligt Hensyn
af Venstres kjøbenhavnske Tilhængere, der desuden
frastødte ham ved deres aandelige Væremaade og
Holdning, saa ulig hans egen. Af politiske Grunde
blev denne Modsætning af ham formet som grundtvigsk
Religiøsitet mod Fritænkeri, som Danskhed mod
Evropæisme. Han har sikkert i Øjeblikket ment, at
skilte han sig fra de kjøbenhavnske Medudgivere af
Morgenbladet, stod Vejen til Magten ham aaben.</p>

<p>Drachmann havde, som allerede antydet, private
Grunde til Misfornøjelse. Han havde i længere
Tid følt sig ilde berørt af Edvard Brandes' skarpe
Forstand, der var saa ulig hans eget Væsens uafbrudte
Stemningsbevægethed, og endnu langt mere af dennes
Pessimisme, der tog Modet og Selvtilfredsheden
fra ham, viste ham Fremtiden mørkere end han kunde
se den og taalte at se den. Hertil var nu paa et
særlig inderligt Omraade kommet en Rivalitet, der
hurtigt medførte, at Drachmann følte sig fortrængt,
hvor han havde troet sig sikrest og helst vilde være
det. En heftig Forbitrelse greb ham, og da han ikke
kunde røbe Offenligheden dens egenlige Aarsag, da
denne Aarsag desuden for hans digteriske Bevidsthed
hurtigt almindeliggjordes og antog store, ædle Former,
saa følte han sig sædeligt opbragt og paa Forhaand
fristet ikke til en personlig Modstand, men til et
Omslag og en Kamp paa betydningsfulde, tilsidesatte
Ideers Vegne.</p>

<p>Saaledes fremkom Forkyndelsen i anden Del af hans
Skyggebilleder, Ostende-Brügge, hvorom hans i lang
Tid nærmeste Ven, hvis Grundsyn iøvrigt var beslægtet
med hans nye, uden Overdrivelse skrev: "Med Hjertet
fuldt af</p>

<p>Had og Hævn prædiker Drachmann Kærlighed og Hjertets
Mystik, og uden Selvhengivelse, i haard Egoisme
forkynder han en Religiøsitet, hvortil han kun staar
i Forhold gennem Fantasien."</p>

<p>Det kunde ikke være andet end at de to Bevægelser,
der udgik fra Berg og fra Drachmann, fandt hinanden
og forenede sig imod den, der var udgaaet fra mig
og som disse i Forening vilde indsnevre. Drachmann,
der i Belgien havde forefundet en flamsk Bevægelse
rettet mod Wallonernes Franskhed, overførte nu
denne paa Danmark, hvor Sprog og Kultur rigtignok
ikke var spaltet i to, men hvor der jo kunde slaaes
paa de nationale Strenge imod den nyere Paavirkning
af fransk Dannelse. Saaledes indlededes og pristes
en dansk Bevægelse modsat en paastaaet fremmed,
der kaldtes fransk, men skulde betyde jødisk. Det
saakaldte Vittighedsblad Punsch lod intet Nummer
ubenyttet til denne Fortolkning. Paa samme Tid antog
Berg, som ovenfor antydet, for sit ny Parti-Brudstykke
Benævnelsen "Danskerne", modsat "Evropæerne", hvilket
Navn gaves Hørups Gruppe, der jo med faa Undtagelser
bestod af Bønder, medens Føreren selv end ikke havde
sat sin Fod udenfor Landets Grænser, altsaa skulde
synes dansk nok og fritaget for ethvert Stænk af
Evropæisme. Men atter her maatte ved Evropæere, om
Ordet skulde have nogen Mening, forstaas danske Mænd
af jødisk Afstamning, med hvem Hørup havde indladt
sig.</p>

<p>Under disse Omstændigheder gik ogsaa Dags-Avisen,
der hidtil havde støttet mig, over til Modpartiet, 
og Redaktionen, der indtil da havde været mig velsindet,
skrev hvasse Artikler imod mig, medens Dagbladet
overfaldt mig med Skældsord. Professor Paludan havde
sat Studenter ud paa Gennemlæsning af den franske
Literatur, jeg havde behandlet i Hovedstrømningers
femte Del, for der at finde Plagiater. De arbejdede
redeligt i mange Maaneder, men Udbyttet blev
kummerligt. I Slutningen af Maj fremkom i Dagbladet
den længe udarbejdede Plagiatbeskyldning. Jeg skulde
fra Taine have taget to Anekdoter om Balzac. Ordlyden
viste bedst, at jeg havde dem fra en anden Kilde;
men slige Usselheder var endnu og en halv Snes Aar
senere god Taktik imod mig.</p>

<p><pb n="4" />.</p>

<p>Imedens var jeg sysselsat med Forstudierne til min
Bog om Holberg, til hvilke Universitetsbibliotekets
Embedsmænd, der altid havde givet mig Grund til
Taknemmelighed, rakte mig en hjælpende Haand. 
Af franske Forfattere var jeg kommet i nærmere
Forbindelse med Paul Bourget, der ønskede sig
kendt i Skandinavien og som sendte mig en Artikel,
jeg anbragte i Tilskueren. I Januar 1884 gjorde
Henrik Pontoppidan og Fru Edgren mit personlige
Bekendtskab. Den første hilste mig paa en og samme
Dag tilfældigt to Gange paa Gaden, saa jeg studsede
og spurgte, hvem jeg havde for mig, hvorpaa et
mangeaarigt, aldrig forstyrret venskabeligt Forhold
fulgte. Den anden, hvem jeg længe brevligt havde
kendt, kom gennem København med sin indtagende
Veninde, Frøken Kjellberg, der senere blev den
bekendte tyske Socialdemokrat Georg v. Vollmars
Hustru. Jeg maatte ledsage Fru Edgren til det
kongelige Teaters Direktør, Kammerherre Fallesen,
da den svenske Frue var krænket og forbitret over
Tilbagevisningen af hendes Skuespil Hvorledes man
gør godt. Jeg har andensteds skildret det pudsige
Sammenstød mellem den vrede Dame og den høflige
Mand. (Saml. Skrifter III, 698.)</p>

<p>Kun fra Udlandet kom som sædvanligt nogen Anerkendelse
til mig. Det amerikanske The Nation havde en velvillig
Artikel om mig og Sarrasin udtalte sig meget gunstigt
om mig (i Zeitschrift fur neufranzösische Poesie V, 6).</p>

<p>I Marts 1884 bragte Gubernatis's Revue Internationale
en Artikel af den mærkeligt sprogkyndige Charles
Simond Une nouvelle école de critique littéraire
(de Sainte-Beuve à Georges Brandes). I April fik jeg
tilsendt en Artikel af Saturday Review, hvoraf jeg
saa, at da man nylig i England havde kaldt Tysklands
nyeste Literatur inferiør, havde En paaberaabt sig,
at "den første levende Kritiker var en Tysker" og det
var mig, som var ment. Lidt senere i April blev jeg
i Spectator paany kaldt the first living critic. I
Juni havde Journal des Débats en lang Lovtale over mig
af Marc Monnier. Iblandt de yngre franske Forfattere
nærmede sig til mig Edouard Rod, der som oprindelig
Schweizer sad inde med en flersidigere Kultur end de
øvrige. Han skrev en længere velvillig Artikel om
mig, hvori han dog dadlede mine Bøgers mangelfulde
Komposition og i Kraft af en ikke udtømmende Forstaaen
antog Ferdinand Lassalle for mit "Ideal".</p>

<p>I Danmark mødte der mig kun et halsende Had fra
Fjendernes Side og uafbrudte Frafald fra Vennernes.</p>

<p>En enkelt Familie dannede en paafaldende Undtagelse;
det var Holger Drachmanns. Fru Erna Juel-Hansen
besøgte mig samme Dag, som Drachmann med en ondartet
Artikel havde vendt sig imod mig, og ved en større
Festlighed, hvortil hun indbød, holdt Holger
Drachmanns gamle Fader en Tale for mig, hvori han
med demonstrativ Varme godkendte mine Bestræbelser
og hævdede Berettigelsen af min Sag.</p>

<p>Et vemodigt Udslag fik Holger Drachmanns forandrede
Holdning i et Dødsfald. Paa Waisenhus-Apoteket fandtes
en ung Farmaceut ved Navn Wiese, en Sværmer for al
oprørsk Poesi, særligt for Byrons, der fra første
Færd af havde knyttet sig med særlig Inderlighed til
Drachmann. Han var en mager, rødblond Mand med dyb
Stemme, for hvem hans aandelige Stræben var dybeste
Alvor. Det var umuligt at
føre en nok saa kort Samtale med ham uden at han
nævnte Holger Drachmanns Navn og kom ind paa hans
Personlighed og Færd. En af Grundene til hans Selvmord
var Sorg over Drachmanns politiske og literære
Omslag. Drachmann kan umuligt have forstaaet, hvor
nær Wiese tog sig hans Brud med sin Fortid, siden han
har kunnet skildre ham saa overlegent humoristisk som
"Skyggen" i Forskrevet.</p>

<p><pb n="5" />.</p>

<p>Paa dette Tidspunkt lærte jeg en Del yngre Forfattere
personligt at kende, med hvem jeg i Aarenes Løb
forblev venskabeligt forbunden. Den ene var Peter
Nansen. Den første Gang, han kom til mig, var en
Aprildag i 1884, netop som jeg vilde gaa til Stationen
for at tage til Helsingør, hvor jeg om Aftenen skulde
tale. Han var saa opmærksom, at han vilde bære min
Haandtaske for mig, hvad jeg dog ikke tillod. Vi
fulgtes da ad ned ad Gaden, begloede af alle de
Pigebørn, vi mødte, der ikke kunde holde Øjnene fra
hans Ydre.</p>

<p>Det andet nye Bekendtskab var Gustaf af Geijerstam,
da en ung Entusiast, begejstret for Strindberg,
Ernst Josephson, ny svensk Literatur og Kunst. Han
viste mig i de følgende Aar et hjerteligt Venskab,
for hvilket jeg skylder ham Tak.</p>

<p>Et tredie Bekendtskab var det med den finske Maler
Albert Edelfelt, Gudernes, Musernes, Kvindernes
Yndling, en af de faa Mænd, der personligt altid har
henrevet mig. Vi forblev i Forbindelse til hans Død.</p>

<p>Meget ofte kom i den Tid Hannes Hafstein til mig; han skrev 
i sit nystiftede islandske Organ en større Artikel om mig.</p>

<p>Den unge danske Forfatter derimod, der af Mange
betragtedes som Chefen for en ny Skole i Literaturen
og sidenhen altid har støttet mig, Herman Bang,
var mig i disse Aar stadig paa Nakken, opfordrede
mig i Studentersamfundet til at trække mig tilbage,
da man var træt af mig, og skildrede mig som kritisk
Fanatiker, medens en nu næsten glemt Forfatter,
Vodskov, som Kritiker stadigt fremhævedes af ham paa
min Bekostning som sandhedskærlig og upartisk.</p>

<p>Blandt de ældre Digtere traf jeg undertiden sammen
med Hostrup. Han viste mig nærmest Velvilje uden at
det dog kunde komme til nogen frugtbar Vekselvirkning
os imellem.</p>

<p>I April Maaned modtog jeg en Opfordring til at besøge
Kronprinsen af Danmark, den nuværende Konge. I dette
og de to nærmest følgende Aar havde jeg efter hans
Ønske adskillige Gange Audiens. Dertil indskrænker
min Forbindelse med det danske Kongehus sig.</p>

<p>I Maj Maaned blev de Herrer Rosenberg og Paludan
ansatte ved Universitetet i Kjøbenhavn som Docenter
i dansk Literaturhistorie.</p>

<p><pb n="6" />.</p>

<p>Den 5. Juni 1884, paa Grundlovsdagen, kom
jeg tilfældigvis tilstede ved Slutningen af
et Festmaaltid, som de liberale Vælgerforeninger
afholdt paa Sommerlyst, og hvortil jeg ikke var
blevet indbudt, fordi jeg havde bedt mig fritaget
for at være Medindbyder til Festen, dels af Lede ved
dansk Politik, dels af Uvilje mod hver anden Dag at
skulde sætte mit Navn under et nyt Opraab.</p>

<p>Saasnart man saa mig, rejste en Herre sig og udbragte
under stormende Bifald min Skaal. Der raabtes fra alle 
Sider Anmodninger til mig om ikke blot at takke, men at</p>

<p>tale. Jeg var aldeles uforberedt og vidste end
ikke selv i Øjeblikket, om jeg havde noget paa
Hjerte. Da jeg nødtvungen rejste mig, udbrød der en
Torden-Applaus, som varede fulde fem Minutter. Saa
kom, overraskende for mig selv, adskilligt til Orde,
hvad der i de senere Aar havde samlet sig i mit Sind.</p>

<p>Jeg udtalte en Tvivl om at de Tilstedeværende, dersom
de ret kendte mig, vilde klappe saa hjerteligt
af mig. Jeg vidste ikke selv, om Benævnelsen
liberal passede paa mig; jeg turde end ikke kalde
mig ubetinget frisindet; thi der var Punkter, paa
hvilke jeg ikke misbilligede Tvang. Demokrat mente
jeg ikke, at jeg kunde kaldes; thi jeg troede ikke
paa Flertals-Afgørelsers Værdi. Naar jeg oprigtigt
var for Venstre i den danske Forfatningskamp, saa
var det, fordi Venstre havde Ret, ikke fordi det var
Flertal. Medens jeg af hele mit Hjerte vilde tjene
Folket, kunde jeg da ikke sige, at jeg vilde tjene
Demokratiet. Demokrati var et Middel; men man burde
ikke glemme Maalet over Midlerne. Maalet var store,
nye, rige Kulturtankers Indførelse i dansk Aandsliv og
Samfundsliv, ligegyldigt om disse Tanker var af dansk
eller fremmed Oprindelse, naar de blot var sande og
passede for os. En særligt dansk, indestængt Kultur
var en gammel Jomfru, der ingen Børn kunde faa. Den
var nødvendigvis ufrugtbar, thi ubefrugtet.</p>

<p>Der blev Dødstaushed. En gammel Skandinav og
nyomvendt Venstremand gav Tegn til, at Ingen
skulde rejse sig for mig. Man blev siddende, og en
af Venstres ledende Mænd protesterede i forøvrigt
meget artige Ord paa Flertalsstyrelsens Vegne. Saa
rejste N. J. Larsen sig: "Jeg har ikke behøvet at
høre Dr. Brandes idag for at vide, han aldrig har
forstaaet, hvad en dansk Bevægelse er." Der fulgte vel
et Kvarters Hylen og Hyssen og Fy. Man vilde afskære
Taleren Ordet. Jeg bad, man vilde lade ham tale.
Han sagde blot: "Men han og hans Meningsfæller skal
lære at forstaa, hvad den er." Den ivrigt trofaste
Schandorph nedlagde en heftig Indsigelse. Men
adskillige af mine Venner fandt efter at have hørt
mig nærmere udvikle min politiske Synsmaade, at jeg
egenlig var "Højremand".</p>

<p>I den første Halvdel af Juni bragte Dagbladet en stor
anonym Smædeartikel imod mig. Schandorph besvarede
den med et heftigt Angreb paa Godske-Nielsen, i hvem
han formodede Ophavsmanden.</p>

<p><pb n="7" />.</p>

<p><pb n="25" />. Juni bragte den første store Valgsejr for
Venstre i Kjøbenhavn og samtidigt Meddelelse om
Venstres Sejr i Norge, hvor Sverdrup var udnævnt til
Conseilpræsident. Om Aftenen var der Møder rundt
om i Kjøbenhavns offenlige Lokaler, ved hvilke
Resultatet blev fejret. Da jeg havde udbragt et
Leve for Sverdrup, talte en uskyldig Arbejder for
mig som "Danmarks kundskabsrigeste og eminenteste
Mand". Arbejderen kunde jo ikke vide, hvor faa
mine Kundskaber var i Sammenligning med mange andre
Danskes, at de end ikke vejede et Fnug mod Vilhelm
Thomsens f. Eks. - Arbejderne saa dengang i mig deres
Mand.</p>

<p>At jeg var naiv nok til at tro paa Muligheden
af frugtbar gensidig Kritik mellem Arbejdere og
Studenter, viser hvad jeg derpaa sagde:</p>

<p>Ved denne foreløbige Valgsejr er givne Løfter blevne
holdte og trufne Aftaler gennemførte; Tillid er bleven
vist, og denne Tillid var fortjent. Skyggesiden ved
vort offenlige Liv er den politiske Upaalidelighed;
den har vist sig saa stor, at Mistænksomheden har
slaaet dybe Rødder, Mistænksomheden mellem Mand
og Mand, mellem Stand og Stand. Mistænksomheden er
Upaalidelighedens Frugt. Den har været nødvendig til
Sikkerhed. Maatte den blive overflødig! Maatte den
for bestandig være
død mellem de fremskredne og opvakte, de levende og 
ledende Elementer i Arbejderstanden og den lærde Stand!</p>

<p>Og maatte det hjertelige Forhold mellem dem ikke
blot grundes paa at vi behøver hinanden i den
slette Forstand, at vi bruger hinanden til vort eget
Bedste, men bestaa, fordi vi behøver hinanden i den
gode Forstand, hvori det siges om to, der holder
af hinanden! Maatte vort Venskab være og blive et
frugtbart Venskab,, uden gensidig Smiger, et Venskab,
i hvilket vi kan sige hinanden Sandheden uden Fare
for at det opløses.</p>

<p>Alle Stænder er udsatte for at fordummes -
Fordomsfriheden er som en smal Sti mellem Afgrunde,
fra hvilke Dumheden fanger efter os alle - men
Arbejdere og Studenter har det tilfælles, at de
mere end de andre Stænder er bange for at blive
dumme. Vi er de to lærvillige Stænder, de to,
som er modtageligst for Ideer. Den, der har faste
Fordomme, Læresætninger eller Dogmer, han er som
paa et fastfrossent Skib. Vi vil holde Farvandet om
vor Tanke frit. Ingen af os tør have Dogmer, som ikke
maa røres eller prøves; vi Studerende intet religiøst
eller videnskabeligt Dogme, som ikke selv den jævneste
Arbejder tør underkaste Kritik, og I Arbejdere intet
socialt Dogme, som vi ikke skulde turde undersøge.</p>

<p>Saaledes kan et inderligt Forhold mellem os
bestaa. Vi er vel lidet i Stand til materielt at
gavne hinanden. Men vi vil vedblive at have Hjerte
for Dem. Maatte vi til Gengæld have Arbejderstandens
Øre, saa et velment og velovervejet Ord fra os altid
finder et godt Sted hos Dem!</p>

<p>I Begyndelsen af Juli faldt de sidste Dage, hvor
jeg saa J. P. Jacobsen. 6. Juli traf jeg hos ham
Axel Helsted, der udkastede det kendte, vemodigt
stemmende Billed af ham, liggende paa den gode,
bekvemme Chaiselongue, anonyme Beundrerinder, der var
mig vel bekendte, havde sendt ham. 8. Juli spiste jeg
for sidste Gang sammen med ham hos mine Forældre og
ledsagede ham efter Maaltidet til hans Dør. 10. Juli
sagde jeg ham Farvel i hans Bopæl, det uanselige
Værelse i Ny Adelgade. Samme Dag forlod han for
bestandig Kjøbenhavn.
<pb n="8" />.</p>

<p>Den til Conseilpræsident nysudnævnte Sverdrup
besøgte Kjøbenhavn. Lige efter Ankomsten gik han
til mig og viste sig overordenlig elskværdig. Men
jeg var forbauset over den Formløshed, hvormed han
optraadte. Hverken havde han ladet den svensk-norske
Gesandt sin Ankomst vide eller vilde han gøre den
danske Conseilpræsident noget Besøg. Han spurgte
mig, om jeg ikke kunde indføre ham hos en eller
anden af de danske Ministre. Den eneste, hvem jeg
kendte en ubetydelig Smule til, var Marineministeren
Ravn; men jeg foreholdt energisk Sverdrup, at jeg
ikke var den, som egnede sig til Mellemmand mellem
Norges Premierminister og hans danske Kolleger. Da
der ikke var Krigstilstand mellem Norge og Danmark,
burde han gennem Gesandtskabet lære Estrup at kende,
lade sig indbyde til Hove osv. Det forekom mig ikke
rigtigt, at han i Stedet udelukkende vilde søge danske
Venstremænds Selskab. Jeg bad ham af alment politiske
Grunde, ikke at modtage nogen Festlighed givet af den
danske Opposition, og af Hensyn til Hørups Gruppe om i
ethvert Tilfælde ikke ved en saadan Lejlighed at lade
det saakaldte europæiske Venstre i Stikken. Han lovede
mig begge Dele, men glemte desværre sine Løfter.</p>

<p>Hvor varmt jeg følte for ham, viser en Tale, jeg i
en lille Kres holdt til ham:</p>

<p>De kender alle den Myte, vi i de senere Aar har
oplevet, en mytisk Kamp, der foregik etsteds i
Nordevropa mellem en Mand, hvem et helt Folk havde
udset til dets Forkæmper, og saa en overnaturlig,
unaturlig Magt, det saakaldte absolute Veto, en Slags
kronet Lindorm, der krævede Menneskeofre eller dog
Ofre af Mandsfrihed og Menneskeværdighed.</p>

<p>Manden førte et godt Sværd og fik sit mytiske Navn
deraf. Lindormen pustede sig op, hvæsede og skabede
sig frygteligt; men han saa den fast ind i Øjnene og
pirrede den med Spidsen af sin Klinge. Saa
slikkede den hans Fødder, sank i Jorden og var borte. 
Derefter blev Ormens Banemand løftet til Tronens Fod.</p>

<p>Vi Danske er saa vante til aldrig at vinde synderligt
frem, naar vi strider for det, vi anser for sandt
eller retfærdigt, at vi mer end andre glæder os,
naar vi ser gode Kræfter sejre. De, der som jeg har
hjemme i Literaturen, altsaa har det utaknemmelige
Hverv at forberede Politiken ved at omforme og
opdrage den offenlige Mening, kan ikke vente at se
deres Virksomhed kronet af ydre Resultater. Men der
er vel neppe noget mere opbyggeligt Syn end at se et
betydeligt Menneskeliv kranset af endelig Sejr, og det
Syn har Statsminister Sverdrup skænket os. Han har
engang med profetisk Fremsyn kaldt sig Repræsentant
for de sejrende Kræfter i Folket. Det er han nu
tilfulde efter fire og tredive Aars politisk Kamp.</p>

<p>Han har aldrig vovet sig for langt ud, og aldrig
vovet sig et Skridt mindre ud, end det var muligt.</p>

<p>Vi har misundt Norge en Mand som Dem. Vi har ingen,
der i den Grad har vist Fasthed, Maadehold og Mod,
ingen, der har havt Deres Evne til at samle alle
fremadstræbende Evner og Kræfter om sig og under
sig. Der kommer undertiden i Norge nogen smaalig
Nidkærhed overfor Danmark til Orde, en Utilbøjelighed
til den Indrømmelse, at Norge skylder Danmark
blot det mindste. Vi er nu og altid villige til at
indrømme, hvad vi har Norge at takke for. Men meget
af hvad vi skylder Norge, skylder vi Dem. De er os et
Forbilled. Idet De har følt Dem som Repræsentant for
Deres Land, har De samtidigt følt Dem som Repræsentant
for Tidens højeste Kultur, for den Tidens Strøm,
om hvilken De i en Tale har sagt: En Granitdæmning
vil den bryde i skummende Vrede; en Papirsskranke
(som det absolute Veto, en Traktat, et Overhus)
overrisler den med kold Spot og gaar videre.</p>

<p>Men hvad jeg mest beundrer hos Dem, er
Storheden i Deres Grundsyn. De har sagt: For
mit personlige Vedkommende reserverer jeg mig
imod, at min Opfatning skulde være underordnet
Skandinavernes. Tvertimod! Mine Tanker gaar langt
videre og mit Maal er langt større. I Forhold til det
er Skandinavernes ringe at agte, snarere en Skranke
end en Løftestang.</p>

<p>Den der tænker og taler saadan, gør, selv naar han
udelukkende arbejder for sit Land, tillige lidt for
Menneskeheden.</p>

<p>Derfor vil jeg udtale min Hyldest af Deres Excellence,
af Deres nybagte Excellence og Deres gamle Ypperlighed
som Menneske og Politiker. De skal vide, at vi i
Dem ser den sande Feltherre paa Aandens ublodige
Omraade. Men den sande kendes paa, at han er en Skræk
for sine Fjender og elsket af sine egne.
Det daværende Venstre gav en Fest paa Skodsborg for
Sverdrup. Den var uheldig og stemningsløs. Berg,
der holdt Hovedtalen, udtalte med pinlig Smagløshed
sin Glæde over at "Kameraten" i Norge var naaet til
Magtens Tinde og sin Forhaabning om at Eksemplet
snart vilde blive fulgt i Danmark. Sverdrup, der jo
var uvant med at tale for et dansk Publikum, havde
oratoriske Former, der i Danmark forekom gammeldags
og højttravende.</p>

<p>Han udviklede bl. a., at hvis han var blevet
Politiker, saa skyldtes ikke dette ham selv, men en
højere Magt, et Forsyn. Havde ikke Forsynet vaaget,
var det aldrig faldet ham ind at give sig af med
Politik. Det klang besynderligt, fordi en Logiker som
Sverdrup dog umuligt kunde isolere Forsynets Ledelse
af ham som Politiker ud fra dets almindelige Styrelse
af hans Veje. Den, der raader for Alt, kan ikke
udpeges som særligt ledende i noget enkelt. Videre
talte Sverdrup om en stille Magt, hvis Indflydelse
han bestandig havde sporet og som ogsaa havde knyttet
hans Sind til Danmark.</p>

<p>Da jeg vidste, at Sverdrups Moder havde været dansk,
og da hans fortræffelige Frue var dansk, faldt det
mig ind, at han med den stille Magt maaske sigtede
til kvindelig Indflydelse paa hans Liv. Men jeg blev
atter uvis, da han sluttede Omtalen af sit Forhold
til denne stille Magt med Ordene: "Vil stærke Aander
kalde dette Svaghed hos mig, saa vil jeg bære denne
Slagskygge over mit Liv,"</p>

<p>Da Sverdrup havde endt, spurgte jeg ham derfor:
Med Forlov, sigtede De ved den stille Magt ikke til
Dem nær-staaende Kvinder, som har knyttet Dem til
Danmark? Han svarte, ikke uden Lune: "Jeg gratulerer
Dem, ifald De har truffet Kvinder, hvis Væsen kunde
betegnes som en stille Magt; jeg synes sandelig,
Kvinderne plejer at gøre sig gældende paa ret larmende
Maade. Ved den stille Magt mente
jeg Forsynet, uden hvilket jeg aldrig var bleven
Politiker." - Og hvem sigtede De til med de stærke
Aander? - "Jeg sigtede til Dem, som De vel nok
forstod."</p>

<p>Jeg blev for saa vidt meget forundret, som jeg hidtil
havde dannet mig en meget forskellig Forestilling om
Sverdrups Aandsretning. Nu begreb jeg ikke, med hvad
Ret han havde kaldt Søren Kierkegaard "en hysterisk
Personlighed".</p>

<p><pb n="9" />.</p>

<p>Den Sommer nød jeg intet andet Landliv end et
kort Ophold paa den mig saa kære Ø Møen, hvor jeg
arbejdede paa min Bog om Berlin, der begyndte
at udkomme i Hefter; jeg skrev Afhandlingen om
Feltmarechal Moltke. Derpaa vendte jeg tilbage til
Kjøbenhavn i Haab om at kunne deltage i den Fest,
Kommunen gav den udmærkede Skare af europæiske Læger,
som dengang samledes til et stort Lægemøde i Danmarks
Hovedstad. Men jeg modtog ikke nogen Indbydelse. 
Dog blev Lægemødet af Betydning for mig. Dels søgte
ikke faa af de fremmede Læger mig op til en enkelt,
undertiden lærerig Samtale, dels vandt jeg ved dette
Møde et Venskab, der varede ved. Jeg fik en Dag
Besøg af den polske Læge Karol Benni fra Varshav,
den første Polak, jeg kom til at staa nær, og hans
Hengivenhed for mig, hvis Bøger han i mange Aar havde
været kendt med, var overordenlig og udholdende. Det
var sikkert gennem hans Forbindelser, at jeg modtog
den første Indbydelse til at holde Forelæsninger i
russisk Polen og derved lærte Forhold og Mennesker
at kende, der blev betydningsfulde for min Udvikling.</p>

<p>Imedens arbejdede jeg paa at gøre min Bog om Holberg -
oprindeligt seks Forelæsninger - færdig til Trykken,
saa den kunde udkomme til Holbergs Tohundredaarsdag. 
Maleren Hans Nicolaj Hansen, hvem jeg længe havde 
kendt og med hvem jeg nu traadte i nærmere Berøring, 
forsynede min Bog med smukke og poetiske Vignetter. 
Skriftet fik en ret god Modtagelse, men blev ikke 
den Succes, som Forlaget havde ventet og jeg selv 
haabet paa.</p>

<p>I "Foreningen til Oplysningens Fremme blandt
Kjøbenhavns Arbejdere" holdt jeg et Foredrag om
Holberg, der blev stenograferet og udgivet blandt
Studentersamfundets folkelige Smaaskrifter. I dets
Slutning sagde jeg:</p>

<p>Naar De i Anledning af Tohundredaarsfesten for
Holbergs Fødsel læser i alle Aviser om den store
Glæde, der er over at vi har Holberg, naar De hører
de mangfoldige pæne og fine Folk bevidne, hvor de
elsker Holberg - saa tro dem ikke, tro dem ikke!</p>

<p>Hvad vil det sige, at elske Holberg? Det er saa
simpelt som noget: Det er at elske det, han elskede,
og at hade det, han hadede. Men tror De egentlig,
at de Mennesker, som officielt i vore Dage har været
saa ivrige for at lægge deres Kærlighed og Hyldest for
Dagen, elsker og hader som han? Det at elske Holberg,
det vil sige: som han at elske prøvende Fornuft,
Fremskridt, Arbejd for Menneskenes Vel; det vil sige,
som han at hade Fordom, Lavsaand, Dumhed, Tryk af
den gamle, stivnede Vanes Herredømme. Jeg tror ikke,
at De, der i vore Dage behersker den offenlige Mening,
gør det.</p>

<p>Denne Advarsel var ikke ubeføjet. Holbergs Mindefest
var hvad Slotsbranden nogle Maaneder forud havde
været, en Anledning for det officielle Kjøbenhavn
til at skabe sig. Min egen Stemning i dette Efteraar
kom til Orde i sidste Afsnit af mit Festskrift, der
i Skildringen af Holbergs Samtid giver en vis Lede
ved Menneskene Luft.</p>

<p>STOR FOREDRAGSREJSE</p>

<p><pb n="1" />.</p>

<p>Aaret 1885 begyndte jeg med den største
Foredragsrejse, jeg endnu havde paataget mig. En hel
Del Byer havde henvendt sig til mig om Foredrag. Efter
et Par Dages Ophold hos Arthur Fitger i Bremen, hvor
jeg arbejdede flittigt, tog jeg først til Darmstadt,
hvor jeg talte for en 1300 Mennesker og hvor jeg
ved et lille Gilde efter Foredraget sad ved Siden
af den gamle berømte Materialist, Ludwig Büchner,
som levede dér som Læge*). I Mannheim boede jeg
hos Bankdirektør Felix Hecht, en af de dygtigste
Mænd i Rhinlandene, Æresborger af flere Nabobyer
(i Slægt med Bamberger). Han førte stort Hus, og
om Aftenen hos ham saa jeg interessante Mænd. Mit
Lokale var en Concertsal i det hertugelige Teater,
og 1100 Mennesker var strømmede sammen for at høre
mig. Dette Held opmuntrede mig, saa jeg talte
godt, og Begejstringen var stor. Jeg saa næste
Morgen den smukke Mainbro og kørte til Karlsruhe,
hvor jeg tilbragte Aftenen hos en fin Embedsmand,
der havde oversat Sofokles paa Tysk og som vedlagde
sin Indbydelse en Anbefaling fra Paul Heyse. Jeg
havde 6-700 Tilhørere. I Mainz var Publikum temmelig
udeltagende.</p>

<p>*) Saml. Skrifter XVII, 320.</p>

<p>I Frankfurt am Main boede jeg hos en socialistisk
Læge, Dr. Walther, hvis Hustru, en Englænderinde,
Mrs. Adams Walther, ogsaa var Læge, begge sidst i
Tyverne, et ungt Par, som under mit forrige Ophold
havde besøgt mig og som viste mig megen Velvilje. Fra
Fürth havde jeg taget mod en Indbydelse, fordi nogle
unge Skandinaver, der opholdt sig dér, nogle Maaneder
forinden havde bedt og bønfaldt mig ikke afslaa den,
da de glædede sig til at høre mig. Allerede paa
Banegaarden erfor jeg imidlertid ved min Ankomst,
at de - uden at underrette mig derom - havde forladt
Byen. Jeg var kørt 16-17 Timer for at tale der.</p>

<p>I Hanau modtoges jeg af Direktøren for Kunstmuseet, en
fortræffelig og begavet Mand, der traadte mig i Møde
paa Banegaarden, ligesom jeg blottede Hovedet. Jeg
kender Dem paa Deres [o^oc], der er som Zeus's, sagde
han. Da jeg havde talt, skulde jeg som sædvanligt
indtage et Aftensmaaltid ved et af Smaabordene i den
Forenings Midte, som havde indbudt mig, og min Skaal
naturligvis udbringes af en blandt de Honoratiores,
der udgjorde Bestyrelsen. Den Paagældende havde
imidlertid ikke gidet høre mig, og det viste sig, at
han ikke var bleven rigtigt underrettet om, hvem jeg
var. Han rejste sig og sagde: "Meine Herrn! Wir haben
heute Abend unter uns einen Mann, der uns durch seine
Gegenwart Ehre erweist, einen beruhmten Professor aus
Marburg, einen der ersten Juristen Deutschlands" osv.</p>

<p>Jeg nød Fejltagelsen i Stilhed. Dog ved mit Bord
blev der Uro, fordi jeg tav. - De maa takke! hed det
indtrængende fra forskellige Sider. - "Men det er jo
ikke mig, hvis Skaal blev udbragt!" - Ligemeget! De
maa takke! gentoges det med uskrømtet Forundring over,
at jeg kunde opholde mig ved en saadan Bagatel. -
Skaalen havde jo været lige velment for det.
Saa rejste jeg mig da og formulerede en inderlig Tak:
Der var visselig bleven vist mig altfor megen Ære;
jeg var ikke Professor, ikke tysk, ikke fra Marburg,
ikke berømt, ikke Jurist, men jeg vidste, fra hvor
ærligt et Hjerte Skaalen kom, og jeg takkede af
Hjertet. - Med Undtagelse af Kunstmuseets Direktør
var der intet Menneske i Salen, som mærkede, at min
Svartale ikke var aldeles højtideligt ment.</p>

<p>I Frankfurt modtog jeg adskillige velvillige Breve
fra Skribenter og Skribentinder i Varshav: man var
glad over at jeg vilde komme til Byen, beredte mig
en varm Modtagelse, hver enkelt anmodede mig om ikke
at blive overset i "den Sværm, der vilde trænge sig
om mig", og mere i denne Stil.</p>

<p>I Frankfurt havde jeg Fornøjelse af at tale. Alt var
overfyldt; Folk sad saa nær op ad Katedret som i det
lille Rum paa Kjøbenhavns Universitet. Man kendte
mig, da jeg havde talt der i Byen for to Aar siden,
og jeg kendte til Gengæld adskillige af Tilhørerne,
enkelte dygtige Mænd, og enkelte smukke Damer, hvis
bevægelige Roman eller hvis Chronique scandaleuse i
sin Tid var bleven mig fortalt. Det Indtryk, Publikum
gør paa Foredragsholderen, er i Reglen bestemmende
for Maaden, hvorpaa han taler, og for Virkningen af
hans Tale. Her var Indtrykket oplivende.</p>

<p>Rigtig godt holdt jeg dengang sjældent et Foredrag,
før jeg havde holdt det nogle Gange. Efterhaanden
udarbejdede jeg de enkelte Partier, fandt de virksomme
Betoninger, saa hver Sætning blev levende og kom
til sin Ret. Derimod fordærvede jeg engang imellem
Virkningen ved et Par Fortalelser eller ved at glemme
Sammenhængen og stoppe et Mellemrum med Fyld.</p>

<p>I Frankfurt sagde Folk mig, at de ikke før i Byen
havde hørt et saa godt Foredrag. Ved Aftensmaaltidet
var den bekendte Ejer af Frankfurter Zeitung,
Hr. Sonnemann, tilstede; ligeledes Hr. Siegmund
Schott, der Dagen efter viste
mig om i Byen. I en lille fransk Opsats har han
mindedes mit Besøg og min Fornøjelse ved at se
Malerierne i Museet.</p>

<p>Mellem mine Tilhørere var det mig en Glæde at opdage
Stockhausen, hvem jeg af et fuldt Hjerte beundrede som
Sanger. Mænd som han, Joachim og Rubinstein viste,
hvor usand den Paastand var, at Kunstnere af jødisk
Æt var forfaldne til Prang og Glimmer. Særligt de to
første var Naturligheden og Simpelheden selv.</p>

<p>Braunschweig, hvortil jeg fra Frankfurt kom,
var en dejlig gammel By, neppe mindre lærerig end
Nürnberg. Jeg husker, jeg var indbudt i en Familie,
i hvilken jeg følte mig vel, og at Husets unge Datter,
en smuk og mærkeligt forstandig Pige, næste Morgen
ledsagede mig i det hertugelige Galleri, jeg havde
ønsket at se, før jeg tog bort. Men jeg har sporløst
glemt, hvorledes jeg lærte Familien at kende og hvad
den hed.</p>

<p>Efter at have rejst hele Dagen og talt om Aftenen
var jeg i Braunschweig saa overanstrengt, at jeg
ikke blot var ude af Stand til at sove, men havde
Hallucinationer, saa snart jeg lukkede Øjnene. Jeg
saa fæle Masker for mig, lysende Punkter, der
blev til Øjne, omkring hvilke et afskyeligt Ansigt
dannede sig. Især ét Syn var fælt: To sammenvoksede
Dvergeskikkelser med Maske-Ansigter, der trængte sig
ind til mig for at byde mig Omvendelsestraktater fra
den indre Mission. Da jeg ringede paa Opvarteren,
kom han med en stor skægget Maske for.</p>

<p>I Bremen forærede Arthur Fitger mig Farveskitsen til
sit smukke Dekorationsmaleri: Dioskurerne som under en
Storm tænder St. Elmsild paa Mastespidserne, en Gave,
der voldte mig Glæde.</p>

<p>Jeg talte baade i Bremen og Bremerhafen. Efter Foredraget 
i Bremen unddrog jeg mig det obligate Gilde og tilbragte 
Aftenen alene med Arthur Fitger. I Bremerhafen var
endnu Erindringen levende om Massemorderen Thomas'
forfærdelige Bedrift. Pladsen, hvor hans Helvedmaskine
sprang, havde været oversaat med afrevne Fødder.</p>

<p>Under et Par Dages Ophold i Berlin i det Bernsteinske
Hus, hvor jeg levede stærkt forkælet, som viklet
i Vat, modtog jeg ivrige Opfordringer fra unge
Forfattere i Frankrig til Medarbejderskab paa den
ny Revue Contemporaine, hvori blandt andre Edouard
Rod var virksom, og talrige Indbydelser til at tale
i tyske Byer, i større som Leipzig og Posen, i smaa
som det interessante Gosslar; men jeg havde allerede
bundet mig tilstrækkeligt.</p>

<p><pb n="2" />.</p>

<p>Straks efter min Ankomst til Wien kom to af de Herrer,
der havde indbudt mig, og sagde, at Tilstrømningen
af dem, der ønskede at høre mig samme Aften, var
overordenlig; allerede for fjorten Dage siden maatte
hundrede afvises.</p>

<p>Lewinsky var desværre bortrejst; men mit Bord laa
straks saa fuldt af Indbydelsesbreve til Frokoster
og Middage og Aftensmaaltider, at jeg begyndte med
at afslaa et Dusin.</p>

<p>Da jeg viste mig i Foredragssalens Dør, genlød
Salen af Bifaldsklap. Efter Foredraget var der en
Festlighed, hvor der holdtes nogle Taler for mig, og
hvor et Udtryk i min Svartale gjorde Lykke: Der har
aldrig i Danmark været nogen Uvilje mod Østerrigerne,
ikke engang, da de paaførte os Krig; man fandt det
kun urimeligt og ubegribeligt, at de vilde bringe os
og sig selv i Livsfare pour le roi de Prusse.</p>

<p>Her i Wien maatte jeg mindes H. C. Andersen paa Rejse. 
Fra Damernes Mund hørte jeg her de overstrømmende 
Artigheder, hvori han plejede at svælge. Og enkelte
af disse Komplimenter var spirituelle, som jeg ikke
før havde hørt dem.</p>

<p>Der var Forskellige, som improviserede Vers til
min Ære, der rimede paa mit Navn. Den ene var Neue
freie Presses Feuilleton-Redaktør, Hr. Goldbaum. Han
fremsagde:</p>

<p>   O du grosser Brandes, 
   Sohn des fremden Landes,
   Bist der wahre Mann des 
   Internationalen Freundschaftsbandes.</p>

<p>   Schaum des Becherrandes - 
   Wer den Ruhm trank, fand es. 
   Stumpf doch nagt der Zahn des 
   Augenblicks an deinem Ruhm, o Brandes!</p>

<p>   Lieber Doctor Brandes! 
   Allen leeren Tandes 
   Nur vergiss, du Mann des 
   Geists - und denke dann des
      Enthusiasmus der Wiener!</p>

<p>Den anden var den udmærkede Forfatter Max Kalbeck,
som skrev Musik-Feuilletonen i Wiener Allgemeine
Zeitung. Han sagde:</p>

<p>   In Nacht verhülle sien der Himmelsrand,
      Es tritt hervor der Stern des Himmelrandes. 
   Erdrückend häufe sich des Wissens Sand,
      Ein frischer Quell entspringt dem Reich des Sandes. 
   Unwirthbar liege rings der öde Strand,
      Es glänzt die Perle doch im Schoos des Strandes. 
   Entschlafen möge träumend der Verstand,
      Er kommt ja doch, der Wecker des Verstandes, 
   Denn als in Asche fiel der Geister Brand,
      Die Glut hat angefacht der Geist des Brandes.</p>

<p>I mine Breve til Hjemmet bemærkede jeg, at jeg her
begyndte at forstaa, hvorfor H. C. Andersens Breve var 
saa utaalelige. Ogsaa han skrev jo til Folk, der bad ham</p>

<p>fortælle om hvad Medgang han havde og hvad Lykke han
gjorde. Der var imidlertid ingen Fare for, at man
i Hjemmet skulde erfare noget om den Medgang, jeg
havde. Danske Aviser og en enkelt svensk kappedes om
at bringe ophidsende Meddelelser om mit kortvarige
Ophold i Wien. Jeg skulde offenligt have talt
ilde om Danmark. Jeg skulde have mødt almindelig
Misbilligelse. Jeg skulde ved den Festlighed, der
holdtes efter mit første Foredrag, have holdt Tale om
vor hjemlige Storhed Drachmann, givet en nedsættende
Karakteristik af ham osv. og derved "fuldstændig
have undergravet hans Stilling i Wien". Ja Fru Emmy
Drachmann optraadte selv i Pressen, beskyldte mig
for at have underholdt Wienerne med en formentlig
eksisterende literær eller politisk Uenighed i
Familien Drachmanns Skød, hentydede endog til, at jeg
skulde have givet falske Fremstillinger af tidligere
Breve fra Fruen til mig; hun offenliggjorde denne Gang
sit Brev, fordi hun da "var sikker paa, at hvert Ord
blev hendes eget". (Jeg havde selvfølgelig ikke gjort
det ringeste af alt dette). Om Morgenen efter Festen
vaktes jeg af en Tjener med en Indbydelse og med et
Album, hvori man bad mig skrive. Neppe havde jeg faaet
ham af Sted og haabede at kunne sove ud, saa bankede
en med en Vifte og en Indbydelse. Og saaledes gik det
den hele Formiddag. Mit Bord laa fuldt af Aviser, der
bragte mig dette for mig temmelig Uvante, Lovtaler*).</p>

<p>*) Wiener Allgemeine talte om, hvor længe jeg
havde holdt mig i Afstand fra Tyskland (Wir denken
ihn uns so, dass er mit der einen Hand nach dem
deutschen Lorbeer griff, mit der andern abwehrte)
og føjede til: Deutschland hat ihn besiegt, aber
den Ueberwundenen auf Rosen gebettet und mit dem
Lorbeer bekränzt. Om mit Foredrag skrev Bladet, at
det havde alle Fortrin: umfassendes Wissen, graziose
Darstellung, feine Ironie, schlagende Vergleiche,
überzeugende Beredsamkeit.</p>

<p>Neue freie Presse karakteriserede det endnu
udførligere og med kærlig Indgaaen paa Foredragets
Art: Lautlose Stille herrschte, während
<pb n="3" />.</p>

<p>I Artiklerne var der undertiden figurligt Tale om
Laurbær. Som alle havde jeg i min tidlige Ungdom drømt
om dem, imidlertid forlængst opgivet at tænke paa
dem i Forbindelse med min Person uden som dekorativt
Kryderi om Boeuf å la mode. Her i Wien fik jeg min
første Laurbærkrans.</p>

<p>Det gik saaledes til: Straks ved Gildet efter mit
første Foredrag nærmede en gammel Dame sig til mig,
fornem og djærv med et lille Overskæg, og aflokkede
mig, før jeg kunde hitte paa en Udvej, et Ja til en
Indbydelse i hendes Hjem en følgende Middag. Det blev
et ærværdigt Selskab, strengt i sin Holdning. Ikke ét
kvindelig Væsen var indbudt, men en udsøgt Samling
af Wiens berømteste, lærdeste, ældste Mænd: Der var
den første Kemiker, den første</p>

<p>------
B. diese schimmernde Perlenschnur geistreicher
Wendungen und Antithesen vor dem Auditorium
aufrollte. Keine der zahllosen Pointen in dem
meisterhaft aufgebauten Vortrag ging verloren,
obwohl B. als Redner jeden Effect geflissentlich zu
vermeiden sucht. Der schmächtige, mittelgrosse Mann,
mit einem leidenden Zug in dem von einem dunklen Bart
umrahmten Antlitz, spricht ruhig, gelassen; die Såtze
mehr als einzelne Worte betonend; es ist eine gewisse
Stille iiber seinen Vortrag ausgegossen. Das Organ
ist nicht stark, aber sympathisch, und nur wie von
fern vernimmt man den fremdartigen Accent seiner
Rede, am meisten dann, wenn in die Darstellung ein
dialektisches Moment, eine Abwägung des Für und
Wider sich verwebt. Als er geendet hatte, ausserte
sich der Dank der Zuhörer fur den auserlesenen Genuss
in langanhaltendem Applaus.</p>

<p>Frankfurter Beobachter skrev: G. B. ist so reich an
Geist, dass er formlich iibersprudelt, und wenn man
einmal ein Faar Stunden mit ihm zusammen gewesen ist,
bedauert man nur, dass kein Stenograph dabei war um
die Ausbeute zu sammeln. Wir konnten aber auch aus
dem Gedachtniss manches gute und treffende Wort von
ihm erzahlen, das sicherlich allgemein interessiren
wiirde, wåren wir nicht durch eine gewisse Riicksicht
davon abgehalten. B. nennt Alles so riickhaltlos und
unverhullt beim richtigen Namen.</p>

<p>Arkivar og saa videre, Mænd, hvis Navn jeg tidt havde
hørt, men af hvem jeg aldrig havde læst en Linje.</p>

<p>Imellem de sidste to Retter blev der en Pause. Paa
et stort, skinnende Sølvfad overbragte en Tjener
Husets Værtinde noget rundt og svært, som viste sig
at være en Laurbærkrans. I det samme rejste Damen sig
med spillende Øjne og livligt strittende Moustache
og holdt med hævet Glas en Tale til min Ære, ifølge
hvilken Laurbærkransen, voluminøs som den var, blev
sat i Bevægelse og kastet over mit Hoved, til den
blev liggende skævt over min Skulder. Det var en
vemodig Udmærkelse. I min Opvækst havde jeg haabet
paa Laurbær, drømt om Laurbær; nu fik jeg dem af en
Dame med et lille Overskæg, paa over de treds.</p>

<p>Saa hurtigt som muligt tog jeg Afsked. Jeg ventedes
endnu samme Aften hos Forfatteren Ganghofer og hans
smukke ungarske Frue, der havde lovet mig at jeg i
deres Hus skulde se en Czardas danset, og hvor jeg
var vis paa hverken at møde Kemikere eller Arkivarer.</p>

<p>Jeg var selvfølgelig nødt til at tage Kransen med
mig. Et Uhyre af en Krans var det, stor og tyk,
rigtignok ikke saadan en tynd og flad Laurbærkrans,
som efter Paludan-Müllers Paastand i Adam Homo er det
højeste, man kan vinde i Danmark. Da jeg kom ned paa
Gaden, var der i den sildige Aftentime ingen Vogn i
Sigte. Jeg spekulerede da paa at kaste Uhyret fra mig;
men det lod sig ikke gøre. Dette grønne Monument var
helt gennemvundet med hvide og røde Atlaskesbaand med
mit Navn, en Datum og en Hyldest i Guldbogstaver. Den
vilde blive bragt mig tilbage til Hotellet næste
Morgen mod en Douceur til den ædle Finder.</p>

<p>Baandene slæbte paa Jorden. Mødte Nogen mig, holdt
jeg Stilladset skjult bag Ryggen.
Endelig fik jeg en Fiacre og naaede Ganghofers Hus. 
I Forstuen sendte jeg Pigen, som lukkede op for mig,
bort, lagde min Krans paa et Bord og dækkede den
under et Lag af Overfrakker og Pelse, jeg tog ned
fra Knagerne. Imidlertid, min Blufærdighed nyttede
mig intet. Fru Ganghofer, som nogle Øjeblikke senere
gik igennem Forstuen, opdagede Corpus delicti under
Uordenen og bragte den muntert ind til det lystige
Selskab, som ikke glemte at drille mig med den. Da vi
sent paa Natten brød op, blev jeg samvittighedsfuldt
paany belæsset med hin omfangsrige Gave fra kvindelig
Haand, og der blev skemtet med denne min portative
Hæder lige til vi naaede Hotellets Port og jeg ringede
med Kransen paa Ryggen.</p>

<p>Jeg havde gemt og glemt den i min Kuffert, da ved
den russiske Grænse den ransagende Toldembedsmand
opdagede den. En af dem iagttog først den, saa mig
med kritiske Blikke, indtil han gav Resultatet af
sine Overvejelser Luft i et til en Kollega henkastet
Udbrud, af hvilket jeg forstod Ordet: Tenor!</p>

<p>For Virtuoser som for adskillige Digtere af Andersens
Type betegner Kranse og Komplimenter jo Højdepunkterne
i deres Eksistens. Jeg kunde ikke lade være til
Sammenligning at mindes de Par lykkelige Øjeblikke,
jeg havde havt i mit Liv, de faa Øjeblikke af heftig,
næsten dræbende Fryd; de lignede visselig ikke disse.</p>

<p><pb n="4" />.</p>

<p>Alligevel havde jeg et aandeligt Udbytte af mit Ophold
i Wien.</p>

<p>Et Bekendtskab, der rørte mig, var det med den gamle
Digter Ludwig August Frankl (von Hochwart), der havde
kendt Oehlenschläger og H. C. Ørsted og som i sin Tid
under Revolutionen havde skrevet det første
censurfrie Digt. Han gjorde en stor Middag for
mig. Hos Forfatteren Karl Emil Franzos, der var en
gammel Bekendt af mig, traf jeg flere Gange den
hæderkronede, mer end firsindstyveaarige Digter
Eduard von Bauernfeld, det gamle fine og smukke
Østerrig i Menneskeskikkelse. Den elskværdige Anton
Bettelheim ledsagede mig en sildig Aften til en
Knejpe, hvor vi havde sat Ludwig Anzengruber Stævne,
hvem jeg længe havde anerkendt og beundret. Da jeg i
Samtalens Løb sagde til ham, at noget af Naturgrunden
i hans saa oprindelige Væsen mindede mig om Gottfried
Keller, udbrød han straalende: Bitte, schimpfen Sie
weiter! Han sad der hyllet i Tobaksrøg med sit Bæger
for sig og lignede en skarpsindig, verdensfremmed
Faun med Skelmen bag Øret.</p>

<p>Baronesse Todesco tog mig en Aften med i Burgteatret,
hvor jeg saa et Glimt af Charlotte Wolter, dog kun
som Verdensdame i en lille Rolle, der intet Begreb gav
mig om hendes Storhed. Men her havde jeg Lejlighed til
efter otte Aars Forløb at hilse paa Adolf Wilbrandt,
som var bleven Burgteatrets Direktør. Uforglemmeligt
var desuden Indtrykket af Sonnenthal som Risler
i Daudets Fromont &amp; Risler. Jeg har ikke set mere
fuldendt Kunst end hans Spil som denne godmodige og
hæderlige, ganske jævne Mand, baade da han er tryg,
som under Dansen, hvor han bliver svimmel og tørrer
sin Pande, og siden, da han véd, at hans Hustru har
bedraget ham, og tvinger hende til at give Juvelerne
tilbage.</p>

<p>Han dannede en afgjort Modsætning til min Ven
Lewinsky, indtagende som han var. Man maatte
se ham som den elskværdige Bonvivant i George
Sands Markien af Villemer for at fornemme hans
Uimodstaaelighed. Lewinsky derimod definerede hele
sit Væsen en Dag, da han sagde: In mich wird sich
kein Stubenmädchen verlieben. Jeg
mindedes disse Ord, naar jeg undertiden i Kjøbenhavn
fik Besøg af en Skuespiller, der havde et saa
fordelagtigt Ydre, at Tjenestepigen aldrig behøvede
at sige mig, hvem der stod i Forstuen, saasnart han
kom. Jeg kunde se det paa hende. Hun formaaede neppe
at faa Ordene over sine Læber; hun snappede efter
Vejret med Blodet i Kinderne, naar hun skulde sige:
Hr. Skuespiller Elith Reumert ønsker at tale med
Doktoren. - Lewinsky tog sig ud som Richard III;
men som Skuespiller Lewinsky var han kun en velklædt
Kunstner, der holdt sig smukt.</p>

<p><pb n="5" />.</p>

<p>Flygtigt saa jeg i Wien mangen en
Verdensmandsskikkelse, der gjorde Indtryk, saaledes
en Dr. Jacques, der vistnok var Borgerrepræsentant,
en rank, fin, ældre Mand, med et ualmindeligt
Væsen. Hos den Storindustrielle Lobmeyr tilbragte
jeg nogle Timer i udmærket Selskab. Der var bl. A. de
tidligere Ministre Carl v. Stremayr og Julius Glaser,
da Generalprokurator ved Højesteret, en højt begavet
og frisindet Jurist, der viste sig at være nøje inde i
den danske Forfatningsstrid; fremdeles Billedhuggeren
Kaspar Zumbusch, Ophavsmand til Mindesmærkerne for
Beethoven, for Maria Theresia og senere for Radetzky,
en smuk Mand med Ansigtstræk, der var ædle som hans
Kunst. Endelig lærte jeg der personligt at kende
min berømte Landsmand Theophilus Hansen, som var
ganske hjemme i denne Kres og den næste Dag viste
mig et af sine Værker i Wien, Parlamentsbygningen,
fra øverst til nederst. Han var endnu af den gamle
Skole, for hvem alt skulde være græsk. Aaret efter
kom han til Kjøbenhavn og bad mig i sin Ubekendtskab
med Forholdene om at staa ham bi med Antagelsen af
hans Plan til Genopførelsen af Christiansborg, der
havde mødt Modstand hos
den mægtige Meldahl. Han troede mig i Stand til at
understøtte ham.</p>

<p>Han var rørende i sin Entusiasme for Danmark, som
han saa tidligt havde forladt. Alt begejstrede ham
i Danmark, ogsaa den da projekterede Selvbeskatning
til Fordel for Kjøbenhavns Befæstning. Hvor ser man
Sligt! sagde han. - Han vidste ikke, at Sligt var
sket andre Steder med bedre Held.</p>

<p><pb n="6" />.</p>

<p>Et Wiener-Bekendtskab, der voldte mig Glæde, var
det med Digteren Moritz Hartmanns Enke, en smuk,
forstandig Dame, og hendes dengang lige netop voksne
Søn Ludo Hartmann, nu Docent ved Universitetet i
Wien, ivrig Leder af Folkeuniversitetsforelæsninger,
fremragende Historiker og overbevist Socialdemokrat;
dengang en Yngling af sjælden Skjønhed. Han havde
smukke Mennesker at slægte paa saavel paa fædrene
som paa mødrene Side. - Moder og Søn besøgte mig det
følgende Aar nogle Dage i Kjøbenhavn. Den endnu unge
Moder levede udelukkende for Sønnen.</p>

<p>Hos Goldbaum og andensteds traf jeg den berømte
Komponist af Fliedermaus, Den lystige Krig,
Zigøjnerbaronen, af An der schönen blauen Donau og
de andre ypperlige Valse, Johann Strauss. Han var
da 60 Aar gammel, men rank, ungdommelig og (vistnok
med nogen Kunst) kulsort af Haar og Skæg. Han kom med
den unge og smukke Fru Strauss. Man vilde imidlertid
have fejlet, om man antog hende for hans Ægtehalvdel;
han havde blot denne Gang ved et mærkelig heldigt
Tilfælde sluttet et hjerteligt Forbund med en Dame,
der bar samme Navn som han. Han spillede gjerne sine
udmærkede Valse, der vel var meget smaa Kunstværker,
men dog ægte Kunst, og lovede, da han syntes om mig,
at tilegne mig en, hvad han imidlertid højst naturligt
glemte.</p>

<p>Makart var da død for faa Maaneder siden, og man
mindedes levende ham, der nu saa hurtigt og ikke
uretfærdigt udenfor Wien er aldeles glemt. En
Udstilling var foranstaltet af hans efterladte
Malerier, som bortsolgtes ved Auktion til Bedste for
hans Enke, den smukke Danserinde, han i Slutningen
af sit Liv havde ægtet. Hans ypperste Værk havde
vistnok den Festprocession været, som han havde ordnet
gennem Gaderne i Wien til Kejserparrets Sølvbryllup
i 1879. Mest Indtryk paa mig har af hans Malerier
det allerførste Billede gjort, som jeg saa af ham,
et af hans tidligste fra Tredsernes Begyndelse, en
Alfedronning i den Raczynski'ske Samling i Berlin,
der nu er indlemmet i Nationalgalleriet.</p>

<p><pb n="7" />.</p>

<p>Det Hus i Wien, i hvilket jeg da som sidenhen følte
mig bedst tilpas og som forekom mig et aandeligt
Midtpunkt i Byen, var Geheimeraad, Professor
Theodor Gompertz's Hus. Dengang kendte jeg endnu kun
Professoren som aandfuld Ven og Oversætter af Stuart
Mill; senere skulde han blive en af mine aandelige
Velgørere ved sit Mesterværk Griechische Denker, en
Bog, der har virkeliggjort mine saa længe frugtesløst
nærede Forhaabninger om en Historie af den græske
Filosofi, der aabnede den i hele dens Fylde ikke blot
for mig selv, men for enhver modtagelig Lægmand. Hans
sjældne Hustru gjorde det til en Fryd at have Adgang
til dette Hjem. Og her traf jeg allerede da nogle
af de ypperste Mænd i Wien, blandt andre den store
Kirurg Billroth, hvis Yndest jeg var saa heldig at
vinde, lidenskabeligt interesseret for Musik og Poesi,
som han var, og den fine Digter Ferdinand von Saar,
der havde sit Tilhold hos den ædle Fru Josephine von
Wertheimstein. Ogsaa betydelige
Musikere som Virtuosen og Komponisten Feruccio Busoni
og kloge Politikere som den senere Finansminister
Steinbaeh traf jeg der i Huset.</p>

<p><pb n="8" />.</p>

<p>Drachmann boede dengang i Baden ved Wien, men havde
fuldstændig brudt med mig, saa jeg saa' intet til
ham. Den 31. Januar spiste jeg til Middag hos Karl
Emil Franzos. Tilstede var kun han selv, hans Hustru,
den gamle Digter Bauernfeld og jeg. Da Franzos
engang havde været i Danmark og kendte lidt til vore
Forhold, spurgte han mig under Samtalen ved Bordet:
"Har De set Drachmann her?" Jeg svarte "Nej!" og
tilføjede forklarende: "Han er nu min Modstander,
forøvrigt Antisemit." Disse Ytringer veksledes mellem
Hr. Franzos og mig, medens hans Frue og Bauernfeld,
hvem de ikke kunde interessere, talte sammen, og
nogle Øjeblikke efter var Samtalen igen almindelig.</p>

<p>De følgende dengang offenliggjorte Breve fra Karl Emil
Franzos vil vise, hvorledes en blot Formodning om en
saadan Ytring fra min Side afstedkom en gennemført
Bladpolemik imod mig fra en Hr. Poestion og Andre
i Anledning af Danmark, som jeg skulde have smædet,
og den af mig aldrig nævnte Drachmann, som jeg i en
offenlig Tale skulde have angrebet og haanet.</p>

<p>                                    Wien, 2den Marts.</p>

<p>Mellem mig og Drachmann har ene og alene det følgende
fundet Sted: Da Drachmann kom hertil, kom han med
Poestion til mig. Jeg sagde ham: "Jeg har desværre
endnu ikke læst noget af Dem; men Brandes har
overfor mig karakteriseret Dem som et stærkt Talent,
og det er mig nok. Jeg beder Dem altsaa at blive
min Medarbejder". D. har jeg kun talt den ene Gang
med. Kort derefter kom Poestion til mig, forsikrede
mig, at D. var meget glad ved min Imødekommen og bad
mig at indføre D., der endnu var ubekendt hos os. 
Jeg lovede dette, bragte i mit Julenumer en Skitse 
af D. med en Notits af Redaktionen, der indførte ham
paa den mest rosende Maade. Snart derefter bragte
Poestion mig</p>

<p>et andet Manuskript af Drachmann. Jeg lovede at læse
det og at bringe det, hvis det kunde bruges.</p>

<p>De kom hertil; jeg bragte ganske uden Bagtanke
Talen paa D.; om hans Konflikt med Dem vidste jeg
intet. Den Dag, De rejste fra Wien (3dje Februar),
fik jeg fra en flygtig Bekendt i Kjøbenhavn, som
ikke er Skribent og som i Parentes bemærket er en
politisk Modstander af Dem, det Spørgsmaal: "Er det
sandt, at Brandes i Wien har haanet Danmark og er
falden igennem?" Samtidig skrev den samme Mand mig
følgende: "Nu er jo ogsaa Drachmann i Østerrig. Det
er den ivrigste Antisemit, som vi har i Danmark". Jeg
svarte Manden paa Spørgsmaalet angaaende Dem: "Nej,
begge Dele er Løgn!" om Drachmann tav jeg.</p>

<p>Otte Dage efter kom Poestion til mig og spurgte om
D.s Arbejde var antaget. Jeg svarte "Nej! jeg har
læst det, men det passer ikke for mit Blad", hvad
der ogsaa var den rene Sandhed. Derpaa bemærkede han,
at det vilde krænke D.; den Nye Illustrerede Tidende
var et anset Blad; D. havde knyttet Forhaabninger til
denne Forbindelse etc. Jeg sagde "Som D.s Retning er,
undrer det mig i Grunden, at han overhovedet søger
Medarbejderskab ved et Blad, som ledes af Moschko's
Forfatter. -</p>

<p>-  Hertil bemærkede Poestion: "De tror at D. er
Antisemit? Det er ikke sandt; det kan kun Brandes have
fortalt". - Jeg svarte: "Han er Antisemit; jeg har
erfaret det af et Brev fra Kjøbenhavn"  og citerede
ham hint Brevsted Ord for Ord.   Poestion sagde
meget naivt dertil: "Nu, en Antisemit er D. ikke;
han siger kun, at Jøderne er en Ulykke for Folket".</p>

<p>- Jeg svarte: "Netop i Danmark har Jøderne i
højeste Grad stræbt at assimilere sig. Desuden
ved jeg af egen Erfaring, hvor begejstret
Jøder er traadt i Skranken for D. Det er altsaa
ovenikøbet en personlig Utaknemmelighed af ham."
Hvortil Poestion sagde: "Ja en Karakter er D. ganske
vist ikke. Om hans egen Kone ved jeg, at hun
misbilliger hans nuværende Retning og hans Frafald
fra Brandes". Derefter faldt Talen paa andre
Ting, og først til Slutning sagde Poestion til mig:
"Jeg vil ikke sige D. noget om, at De ved, han
er Antisemit", hvortil jeg nikkede . . .</p>

<p>Som De ser, har jeg ikke sagt Poestion en Stavelse
om vor Privatsamtale. Og hvad nu Hovedsagen angaar:
Naar Fru Drachmann beskylder Dem for, at De skal have
ytret, at hun i et og alt gav sin Mand Uret, saa er
dette absolut usandt; jeg husker ingen Udtalelse af
Dem derom. Det var Poestion, som talte til mig derom
og det paa den eftertrykkeligste Maade.</p>

<p>                                    Wien, 4de Marts.
Igaar var Hr. Poestion hos mig og fortalte mig, hvor
ulykkelig han var over, at ved Fruentimmersladder
alt i den mest forvrængede Form
var bleven Drachmann meddelt. Han havde nemlig.....Da han 
nu kom hjem og hørte dette Kæmpesludder (Riesentratsch)
var han bleven meget opbragt derover og havde sagt
Drachmann den hele rigtige Sammenhæng. Ligefuldt havde
Drachmann bestandig kun sagt dette ene: "Du har altsaa
fra Franzos, at Brandes har sagt til ham, at jeg er
Antisemit. Det maa Du give mig skriftligt" osv.</p>

<p>Det bør ikke forties, at saavel Holger Drachmann som
Fru Emmy Drachmann en Del Aar derefter fuldstændigt
fortrød denne urimelige og meningsløse Agitation.</p>

<p>Professor Gompertz og hans Frue fulgte mig til
Stationen, da jeg rejste. Det var uden Tvivl det
værdifuldeste Menneskepar, jeg i Wien havde lært at
kende. Da Professor Gompertz paa Spørgsmaalet, hvor
længe jeg agtede at opholde mig i Varshav fik Svaret:
Helst en fjorten Dages Tid, undrede han sig over,
at jeg gav denne By et saadant Fortrin for Wien. Og
han maatte det ogsaa: Neppe nogensteds var jeg bleven
fejret som i Wien; Byens ypperligste Mænd havde jeg
lært at kende. Stadigt hørte jeg der disse smigrende
Ord: "De er den første nulevende Kritiker", og det fra
sagkyndige Folks Læber. Det maatte da undre, at jeg
i mine Tanker gav en anden By, jeg end ikke kendte,
Fortrinet.</p>

<p>Men det beroede paa, at der i de blotte Navne:
Polen og Varshav for mig var en Art Trolddom. Hele
mit Væsen strømmede det Folk i Møde, hvori jeg efter
gammel Overlevering saa det uretfærdigt undertrykte
Martyrfolk og Frihedens Riddervagt i Europa. Og det
havde glædet mig at erfare, hvor kendt og yndet jeg
i dette Folk var.</p>

<p><pb n="9" />.</p>

<p>Efter Dags og Nats Rejse kom jeg om Morgenen den 4. 
Februar 1885 for første Gang til Varshav. Benni modtog
mig og kørte mig til min Overraskelse ikke til et
Hotel, men til en Privatbolig, hvor mit Navn stod
paa Døren, og hvor en stor, meget smuk Lejlighed
med prægtige Møbler og to Tjenere stod til min
Raadighed. Jeg behøvede blot at ringe, saa bragtes
der mig et Maaltid.</p>

<p>Op ad Dagen løstes Gaaden for mig, idet min Vært
Dr. Jan Brzeziriski, som beboede Etagen paa den
anden Side af Trappen, indfandt sig for at hilse paa
mig og førte mig over til sin unge skønne Frue. Han
var en Verdensmand, smuk, klar og elegant, hun en
sjælfuld og dybt beskeden Kvinde, begge livsglade og
verdslige, men paa samme Tid i høj Grad aandeligt
interesserte. De er forblevne mine trofaste Venner
Livet igennem.</p>

<p>To Timer efter min Ankomst var jeg indbudt til
en hel Række Festligheder, der i den næste Uge
skulde afholdes for mig. En Luftning af hjertelig
Hengivenhed, lidenskabelig Velvilje, Beundring og
Smiger slog mig i Møde og rev mig med sig som i en
Hvirvel. Dagene var saa indtryksrige, at jeg i første
Øjeblik næsten ikke kunde sondre; der forestiltes
vel mindst fyrretyve nye Ansigter for mig i Døgnet,
og jeg kom ingen Nat i Seng før Klokken fire. Jeg
saa det mest mulige i den kortest mulige Tid. Det var
som om Timerne maatte briste og sprænges af Indhold.</p>

<p>Dog ikke den hjertelige Modtagelse og ikke
Festlighederne var det, som betog mig; men den
Følelse, at ingensteds hørte jeg for min Del mere
hjemme end her, i det forfærdelige Voldsherredømmes og
det energiske Frisinds By, og da det nu syntes som om,
ved et besynderligt Valgslægtskab, det polske Folk
havde sluttet mig ind i sit Hjerte og betragtede
mig næsten som en af sine egne, idet man paastod,
at mine Bøger havde strygende Afsætning og at ingen
fremmed Forfatter læstes som jeg, saa følte jeg med
Naturnødvendighed mit Væsen potenseret, og en sværmerisk 
Kærlighed til Polen og Polakkerne fyldte mit Sind.</p>

<p><pb n="10" />.</p>

<p>Dette Polen, som jeg anede mere end jeg kendte det,
traadte mig afvekslende for Øje i mange Former. Daglig
kom der Deputationer for at anmode mig tage Del i et
eller andet, saaledes en Deputation af unge Piger
for at bede mig "blot i tyve Minutter at hædre et
Velgørenhedsbal ved min Nærværelse". Jeg saa i denne
Ungdoms friske Ansigter et Genskin af polsk Livslyst
under Sorger og Farer. Mest fængsledes jeg dog af de
ældre Mænd og Kvinder, der havde siddet deres ti til
tyve Aar landsforviste i Sibirien. En Aften, da jeg
i en udsøgt Kres hos min Ven Benni lærte alle endnu
levende Medlemmer af Nationalregeringen 1863 at kende,
var 200 Aars Sibirien forsamlet i én, ikke synderlig
stor, Dagligstue. Den smukke og statelige Dame,
jeg førte tilbords, havde tilbragt tre Aar der. -
En af de fornemme Damer, jeg først lærte at kende,
var Grevinde Maria Walewska, ud af hvis Navn et
historisk Minde klang.</p>

<p>Et stærkt Indtryk modtog jeg af Polens mest fejrede
Skuespillerinde Helena Modrzejewska, der skulde til
Amerika paa sin aarlige Runde, men var blevet et
Par Dage for min Skyld. I hendes Skikkelse, der var
henrivende som Mona Lisas med ikke mindre vemodig
gaadefuldt Udtryk, var det mig, som traadte Polens
Musa mig imøde. Hun havde iøvrigt i Ansigtets Snit,
i Øjnenes Stilling og Udtryk noget, som genkaldte
Portræterne af Mickiewicz, gnistrende og smeltende
i samme Nu. Høj og slank som hun var, og vemodig
ved allerede at være de Fyrretyve nær eller have dem
bag sig, var hun som et Indbegreb af den inderligste
slaviske Ømhed og den fineste polske Ynde.
Den Mand, der havde ladet mine Skrifter oversætte
paa Polsk (desværre fra Tysk) og hvem jeg mest
skyldte, at jeg var kendt og læst, var Føreren for den
fritænkerske og fra alt Fædrelanderi frigjorte Ungdom,
Aleksander Swietochowski. Det var en smuk Mand med
fast Karakter og betydelig polemisk Evne, dengang
endnu yderst populær som Positivismens Talsmand,
i senere Tider noget fortrængt fra sin Førerstilling.</p>

<p>Den Mand, hvem jeg fra først af havde staaet
nærmest, Lægen Karol Benni, var sikkert af alle
de Mænd, jeg lærte at kende, den som ved sin dybe,
glødende Patriotisme bidrog mest til at vække mine
varme Følelser for Polen og holde dem vedlige. Af
Naturen snarere konservativ end radikal, forenende et
dybtgaaende Frisind med stærk Pietet, var han Dag ud,
Dag ind optaget af Tanken paa Polen, mens han som
fremragende Læge røgtede sin Gerning. Han havde det
stadigt aarvaagne Fædrelandssind, som kræves af en
Minister.</p>

<p><pb n="11" />.</p>

<p>Dog den, som for mig i hine Dage blev som en
Personliggørelse af det ideale, heroiske Polen,
var en ung Pige, Frøken Jozefa Szebeko, som jeg traf
sammen med, naar jeg var udbedt, og næsten daglig saa,
skønt hun ikke omgikkes mine Værtsfolk. Det var første
og eneste Gang, at et helt Land kom til at staa for
mig i Kvindeskikkelse (som naar Landene gengives i
kunstneriske Allegorier). Ikke at Frøken Szebeko var
af særlig ublandet polsk Blod. Der løb ogsaa noget
svensk Blod i hendes Aarer fra den grevelige Familie
Horn, af hvilken et Medlem var med i Sammensværgelsen
mod Gustav III; heller ikke, at hendes Type var særlig
udpræget, om end tydelig nok. Hun havde, 25 Aar
gammel, en ung Verdensdames Holdning og Væsen. Men der
var i hende en saa stærk og poetisk Fædrelandsfølelse,
som jeg endnu ikke havde mødt, og i Forening med den
et Mod og en Karakterkraft, som stillede mig forgangne
Tiders polske Heroiner levende for Øje. Uvilkaarligt
saa jeg i de sjældne menneskelige Egenskaber, den
Fasthed og det Højsind, hvoraf jeg overraskedes hos
hende, udmærkede polske Grundegenskaber, og jeg blev
allerede ved mit andet Besøg i Polen smerteligt
skuffet, da jeg ikke kunde lukke Øjnene for, at
ogsaa Smaalighed og Letfærdighed trivedes yppigt i
det Samfund, jeg fra først af kun havde set i Glansen
af ypperlig Fortidsbedrift.</p>

<p>Dog saaledes er jo Menneskelivet beskaffent: det
kommer mindre an paa, om de Indtryk og Følelser,
der til en vis Tid betager os, er trofaste Aftryk af
den os omgivende Virkelighed end om de har og faar
udviklende Betydning for os selv. Vi skaber os de
aandelige Forbundsfæller og Venner, som vi har nødig,
omskaber de virkelige Mennesker og Forhold til det,
hvortil vi trænger, udslynger (saa vi møder det
udenfor os) det, der var i os selv som Behov, som
ubevidst Vilje, som netop da gennembrydende Tendens
i vort Indre.</p>

<p><pb n="12" />.</p>

<p>Der havde hidtil været to af hinanden tilsyneladende
uafhængige Grundstrømninger i mit Sind, først den
menneskelige Medfølelse med dem, der havde det ondt,
den, jeg først havde fornummet i mig som ganske ung
Student og der var vedbleven at rinde i mit Sind
som et underjordisk Væld af social Sympati, dernæst
den Strøm af Begejstring for Tankens Frihed, der var
brudt frem hos mig, efterat mine tidligste Studier
og filosofisk-religiøse Grublerier var udmundede i
Selvtillid og Handlelyst.
Den Interesse for Menneskers Ve og Vel, der havde
givet sig Udtryk i min Lassalle, og den Lidenskab
for Aandsfrihed, som havde besjælet mig under mine
Kampaar i Danmark, løb nu sammen som to Floder,
der for Fremtiden kun dannede en. Hvad der laa mig
paa Hjerte, var ikke blot stigende Velvære for de
afhængigt stillede, og ubetinget Frihed for Videnskab
og Kunst, men de undertrykte og mishandlede Folkeslags
Uafhængighed, Bevaringen af den Kostbarhed, som en
værdifuld Folke-Individualitet altid vil vedblive at
være for den, der frygter Tilværelsens Fattig-gørelse
ved Forskellighedernes Udjævning.</p>

<p>Det var mig klart, at det uafhængige Tankelivs
Undertrykkelse var det kraftigste Middel til
Opretholdelse af ethvert Slaveri. Men at arbejde for
Tankens Frihed var ikke nok; det gjaldt om at arbejde
for Frigørelse af Nationernes Individualiteter.</p>

<p>Et stærkt og sammensat Indtryk gjorde det nu paa mig,
at det her i Polen kunde blive nødvendigt for ikke at
splitte Kræfterne i et Folk, hvor den katolske Kirke
dannede et mægtigt Bolværk mod Fremmedherredømmets
overvældende Brutalitet, foreløbigt at lade Arbejdet
for Tankens Frigørelse træde ganske tilbage for det
Arbejde, der gik ud paa Bevarelsen af den nationale
Selvegenhed.</p>

<p>Jeg var mig dog bevidst, at en saadan Tilsidesættelse
af Tankens Krav kun lod sig forsvare som nødtvungen
Opsættelse, og jeg var endda ikke sikker paa, om den,
endog som rent foreløbig, var af det Gode. Nu tvivler
jeg derom.</p>

<p><pb n="13" />.</p>

<p>Blandt Personligheder, hvis varige Bekendtskab jeg
i de Dage gjorde, maa jeg nævne Digteren Maryan
Gawalewicz, Huset Brzezniskis nære Ven, et lyst
Hoved med europæisk</p>

<p>Kultur, talentfuld Digter og virksom Journalist, der i
Ydre og Væsen mindede mig en Smule om min stockholmske
Ven, Gustaf af Gejerstam, ligesom Dr. Karol Benni
erindrede mig en Smule om min kjøbenhavnske Ven,
Lægen Dr. Ferdinand Levison.</p>

<p>Nær forbunden blev jeg i hin første Uge af mit ældste
Besøg i Varshav videre med den bekendte Politiker,
Godsejeren Josef Koscielski, Medlem af det prøjsiske
Herrehus og dengang desuden af den tyske Rigsdag. Han
indtog i hine Aar ved Kejser Wilhelm IIs Yndest en
Magtstilling, der senere gik tabt paa Grund af en ret
uskyldig, men patriotisk Tale, holdt ved Aabningen
af en polsk Udstilling i Lemberg. Koscielski var
en meget smuk Mand, lidt Digter, udmærket Taler,
varmtfølende Fædrelandsven med en stor Herres Sindelag
og Holdning. Han havde da nylig ægtet Datteren af
den bekendte Jan de Bloch, en af Polens rigeste Mænd,
senere saa berømt ved sit store finansielle Værk imod
Krig imellem de europæiske Magter.</p>

<p>Med Koscielski, Benni og Brzezinski blev jeg saa
god Ven, at jeg blev Dus med dem alle.</p>

<p>Et hjerteligt Venskab indgik jeg ogsaa med en
ung Mand af ualmindelige Aandsevner og sjælden
Skønhed, Konstanty Gorski, der lige straks sluttede
sig til mig og med hvem jeg forblev i mangeaarig
Forbindelse. Han tilhørte en af Polens mest ansete,
konservative Familier, var selv moderne i sin
Aandsretning og vellidt allevegne, da hans Bevægelser
og hans Udtryksmaade havde samme Ynde. Man følte
sig vel tilmode i hans Nærhed. Han blev Docent
i Literatur- og Kunsthistorie i Krakow, senere
stillet i Spidsen for et polsk Institut i Paris,
der gjorde Fyldest som en Art privat Konsulat eller
Ambassade for de i Frankrig sig opholdende Polakker,
er derefter vendt tilbage til Galizien paany.
I Varshav levede dengang den berømte, i Ungarn
fødte, Portrætmaler Leopold Horowitz, der viste mig
Hengivenhed og ønskede at udføre mit Portræt. Da
jeg blot kunde ofre nogle faa Timer, indskrænkede
han sig til at udføre Billedet i Sortkridt. Det kom
efter Sigende til at ligne mig godt, som jeg dengang
saa ud.</p>

<p>Jeg overværede en Del pragtfulde Fester som
Raadhusballet, hvor jeg for første Gang saa Mazurkaen
danset, og en stor Fest hos en af Byens rigeste Mænd,
Grevinde Walewskas Broder, Grev Przedziecki, hvor
man roste min "gode Syntaks" i det franske Sprog,
formodentlig fordi Udtalen lod et og andet tilbage
at ønske.</p>

<p><pb n="14" />.</p>

<p>Jeg havde faaet Tilladelse til at holde tre
Foredrag paa Fransk om fransk Literatur. Af Æmnerne
husker jeg kun det ene, Alfred de Musset og George
Sand. Raadhussalen var aldeles fuld, fuldere, sagde
man, end til nogen Forelæsning før. Mest smigrende
var den dybe Stilhed; ingen Lyd, ingen Hosten under
Foredrag, der varede henved to Timer. Derefter
Entusiasme og Fremkaldelse.</p>

<p>"Literaturen og Pressen" gav mig en meget
stemningsfuld Fest, hvorved man lukkede Dørene
og indespærrede det tjenende Personale, da Talerne
begyndte. Josef Koscielski holdt Hovedtalen paa Latin,
Polakkernes gamle Højtidssprog, derefter talte flere
andre, mellem dem min Ven Karol Benni om sine Indtryk
fra Danmark og Kjøbenhavn under Lægemødet Aaret
forud. Han beskrev saa poetisk Maaltidet i et Telt
paa Langelinje, mens Dampskib efter Dampskib gled
forbi, at det smukke Sted, han skildrede, blev nyt
for mig. Jeg svarte med en længere Tale, hvorunder
mangt et Øje blev vaadt. Den var improviseret, og
jeg husker den ikke
mere, véd kun, jeg udtalte, at det var mig kært,
naar de store Literaturer optog mine Skrifter, men
at intet bevægede mig som hvis Polakkerne undte mig
en Plads blandt deres egne.</p>

<p>Mange Aar efter, i 1903, gav Koscielski mig en Dag
i Karlsbad Udkastet til hans "Tale ved det store
Festmaaltid i 1885", som han havde fundet blandt
sine Papirer; dens Slutning var desværre kommet ham
af Hænde*).</p>

<p>*) Begyndelsen lød: Des mihi veniam, vir ornatissime,
rem breviter agendi, ut tibi vota nostra faustissima
paucis verbis devoveam.</p>

<p>Fuerunt tempora, in quibus latino præcipue sermone
utebantur omnes cives magnæ reipublicæ litterariæ,
et hodie etiam, quamvis inclyta lingva Ciceronis
semper parciores habet discipulos, non dubito quin
sit optima in occasionibus, in quibus de solemniis
viri classico tamquam ingenio adornati agitur.</p>

<p>Nuper ad nos venisti, advena rerum nostrarum inscius,
tamen non ignotus, nam gloria nominis tui jam diu
in hoc terrarum angulo viget atque splendet, et
elegantissima ingenii tui suavitas jam diu omnes nos
maxima implevit adoratione. Per totum orbem terrarum,
quocunque venisti, januæ et corda aperiebantur, sed
nunquam et nusquam, crede mihi, ornatissime vir, tam
vehementer, tam sincere amplexus es communi consensu
quam apud nos, miserrimam gentem omnium terrarum et
temporum.</p>

<p>Mortem nostram decreverunt tyrannni, perversos nos
esse et vitæ indignos statuunt clientes eorum atque
sycophantæ; delendam esse etiam memoriam nominis
nostri clamant hostes veræ libertatis, sæpe, ut nuper,
togis doctorum et professorum induti - tamen, ut
saxum in pelago turbido, incolumes sumus et integri,
quia inest nobis vis illa, quæ omnia frangit: vis
animi semper prorsus spectantis, semper superius
ascendentis. Salutamus te, unum ex proceribus
ingenii, nos corpore servi, indole liberi, non plebs,
sed populus, non helotæ, sed cives, non morituri,
sed veræ vitæ atque veræ libertatis propugnatores
impavidi.</p>

<p>Non dubito quin tibi nota sit elegantissima illa
Horatii, poetarum longe principis, sententia:</p>

<p>   - - - nunc adbibe puro
   pectore verba puer, nunc te melioribus offer!
Det havde ikke siden mit første Ophold i Venedig
været mig saa svært at skille mig fra noget Sted og
noget Land som da fra Varshav og Polen. En Lidenskab
for denne By og dette Folk var vakt i mit Sind,
som aldrig er blevet slukt, og en Mængde nye Tanker,
nationalt politiske og nationalt sociale, var satte
i Bevægelse hos mig.</p>

<p><pb n="15" />.</p>

<p>Koscielski og jeg rejste i Forening fra Varshav til
Berlin, hvor jeg faa Dage derefter skulde tale for
første Gang i Architektenhaus-Salen, i hvilken jeg
i de senere Aar saa ofte har holdt Foredrag. Var
der end langtfra den samme Begejstring for mig hos
Publikum her som i Varshav, saa var Salen dog fuld og
Modtagelsen hjertelig. Jeg mindes, at Hr. von Kumanin
sad Talerstolen nærmest og at de fleste Venner fra
mit mangeaarige Berliner-Ophold var tilstede.</p>

<p>Samme Morgen, som jeg skulde holde Foredrag,
indeholdt to eller tre af de større Berlinerblade
en kort Notits, hvori det betegnedes som Frækhed,
at jeg vilde optræde som Foredragsholder i Berlin,
efter at jeg i min Hjemstavn var bleven afsløret som
Plagiator. Den trofaste Hoffory, der henvendte sig
paa Redaktionerne, kunde om Notitsens Oprindelse blot
erfare, at den var bleven indsendt fra Kjøbenhavn.</p>

<p>------
Non meliori, sed omnino optimo heroum animi offerimus
nos hodie, et quamquam impie trucidato, tamen semper
puro pectore adbibimus verba illius viri, quem non
piguit miseriæ nostræ, qui duobus insignibus donis
deorum adornatus: ingenio vastissimo, nec non corde
amplissimo, ambo libenter nobis aperuit, ut videant
hostes et tyranni, nos vivere, agere, pati - et sacra
idola nostra fortiter prosequi.</p>

<p>Jeg modtog i Berlin for første Gang en Indbydelse til
Presse-Ballet, en smuk Festlighed i Wintergarien,
ved hvilken ogsaa Koscielski var tilstede, og hvor
en slank og smuk Berlinerinde, hvem jeg aldrig har
genset, for den enkelte Aften betog mig ved indtagende
Ynde. Dagen derefter var jeg i Kjøbenhavn.</p>

<p>DANSK POLITIK OG AANDSLIV</p>

<p><pb n="1" />.</p>

<p>Jeg ankom paa et politisk bevæget Tidspunkt. Den
<pb n="1" />. April 1885 sprængtes den danske Forfatning for
anden Gang og med Tilsidesættelse af det den første
Gang iagttagne Hensyn. Sindsbevægelsen var stærk i
forfatningstro Krese. Jeg havde længe forudset det
Skete og havde bl. a. en Aften om Vinteren forgjæves
opfordret Førere som Frede Bojesen og Octavius Hansen
til at angive, hvad de i Tilfælde af en provisorisk
Finanslovs Udstedelse agtede at gøre, men havde kun
faaet det Svar: "Ifald Dr. B. vil løbe ned paa Gaden
med et Gevær, saa staar det ham jo frit for." Jeg
havde dertil svaret: Alene vil jeg selvfølgelig ikke
løbe ud paa Gaden med en Riffel, men ifald Førerne
kræver af Befolkningen, at den griber til væbnet
Modstand, da skal jeg visselig ikke blive hjemme.</p>

<p>Der skete imidlertid intet andet end larmende og
afmægtige Demonstrationer. Man sang evindeligt nogle
usle Verslinjer:</p>

<p>   Ned med Estrup, Scavenius og Ravn,
   Vi vil ingen revnet Grundlov ha' i Folkets Kjøbenhavn.</p>

<p>Man stiftede Riffelforeninger, som Regeringen forbød,
hvorpaa man lod dem falde. Man haanede Regeringen,</p>

<p>fordi den havde truffet Forberedelser til med Vaabenmagt 
at slaa et Oprør ned, hvorpaa Ingen havde tænkt osv.</p>

<p>Jeg skrev nu adskillige Artikler, hvoriblandt en,
Løver og Løveskind, blev trykt umiddelbart efter
Statskupet. Mange andre Artikler, tilsyneladende
spøgende, under forskellige Pseudonymer som
F. J. Christiansen, exam. polyt. eller Valdemardine
Brun, fulgte derefter.</p>

<p>God Mening var der i en Artikel, jeg skrev,
Allerunderdanigst Bøn om Imprimatur, der krævede
forudgaaende Censur genoprettet som en Art Kontor for
Advarsler og Vink. Denne Censur skulde i Skribenternes
egen Interesse med sit Rødkridt gøre smaa Antegnelser
i Korrekturspalternes Margen Tre Maaneders Fængsel paa
sædvanlig Fangekost. Et Aars Forbedringshus osv. Saa
kunde Journalisten rette sig derefter, hvis han vilde,
og lade være, hvis han foretrak den sorte Gryde.</p>

<p>En større Artikel, Østrumelien og Danmark, i hvilken
Hørup fandt det nødvendigt at stryge en 80 Linjer,
følger her, som den oprindeligt var skrevet; den
gengiver mit Indtryk af Maaden, hvorpaa Statskupet i
Danmark blev taget af den oppositionelle Befolkning
og dens Førere.</p>

<p>Øst-Rumelien og Danmark.</p>

<p>Det er umuligt for en Dansk at læse de sidste Dages
Meddelelser fra Øst-Rumelien uden at føle sit Hjerte
banke stærkere ved Følelsen af, at hvilke Mangler det
danske Folk end kan have, saa er dog dets moralske
og politiske Overlegenhed utvivlsom overfor den
øjensynligt halvvilde slaviske Nation, der bebor
hine fjerne Egne. Lad det længe nok kunne siges med
Rette, at den tyrkiske Regering, særligt i 1876, har
behandlet det bulgariske Folk med ikke ringe Strenghed
- de i den engelske liberale Presse saakaldte
bulgariske Rædsler var et Udtryk for Strengheden - lad
det længe nok kunne hævdes, at den nuværende tyrkiske
Guvernør med hans Omgivelser ikke var den Regering,
Befolkningen ønskede - saa meget staar dog fast,
at intet Folk har Lov til at tage sig selv til Rette.</p>

<p>Og hvorledes har man baaret sig ad? Uden ringeste
Ærbødighed for den af alle Stormagter underskrevne
og garanterede </p>

<p>Berliner-Overenskomst af 1878, der fastslog, at for 
evig Tid skulde Sultanen af Tyrkiet være Øst-Rumeliens 
Suveræn, har Befolkningen fulgt sin egen Vilje, har i 
Egenraadighed troet at kunne og turde raade sig selv. 
Den har ikke forstaaet, at dens sande Styrke laa i at 
blive staaende paa Lovens Grund, selv om denne Grund 
ikke altid blev respekteret af dens Regering. Et 
saadant Overgreb vil straffe sig selv, om ikke i 
Øjeblikket (thi Revolutionen synes lykket) saa i 
Fremtiden; det skal nok vise sig, at der ingen 
Velsignelse er i Fremgangsmaader af den Art.</p>

<p>Dette er et Folk, som øjensynligt ikke har
vidst, hvad Styrke en hel Nation kan suge af sejg
Taalmodighed. Det er et Folk, som øjensynligt ikke har
begrebet, hvad Kraft der kan udfoldes under passiv
Modstand. Det har manglet Tro paa, at en højere
Styrelse nok leder alt til det Gode ad Lovens Vej;
det har manglet den ædle Resignation i Ulykken, som
i alle Kampe mellem Folk og Regering er og bliver
Folkenes skønneste Smykke.</p>

<p>Den Uvidenhed, i hvilken Sydeuropas Folk svæver om
vort Fædreland og dets Forhold, er bekendt. Spurgte
man en Rumelier om Kjøbenhavn, vilde han maaske tro,
man talte om en russisk Provinsby. I Almindelighed
kan dette Forhold jo være yderst ligegyldigt; men i
Tilfælde som dette kan man ikke andet end beklage
Danmarks afsides Beliggenhed og den Isolerthed,
hvortil Sprogets ringe Udbredelse fordømmer det. 
Havde Rumelierne kendt blot noget til Danmark og 
danske Forhold, saa havde de havt et Eksempel for Øje 
paa, hvorledes et virkelig kristent og virkelig 
civiliseret Folk bærer sig ad under Forhold, hvori 
det ikke faar sin Vilje, og - hvem véd, om de da selv 
havde handlet saa lovløst og saa raat?</p>

<p>Thi hvad har de gjort? Paa én og samme Dag har de
i Kraft af en Aftale, der overrumplede Regeringen
fuldstændigt, rejst sig i deres Hovedstad Filippopel
og rundtom i hele Landet, saa Alt den 18de September
om Aftenen stod i en eneste Oprørsflamme. Saa
omhyggeligt var i Stilfærdighed Forberedelserne
trufne, at medens man samtidigt paa ethvert
Punkt i Landet styrtede den lovlige Myndighed,
havde man overalt Mænd beredte til Overtagelse af
Forvaltningen. Og saa klogt var Øjeblikket valgt,
at Signalet blev givet, netop som den østrumeliske
Milits, der hemmeligt var vunden, fandtes samlet og
ved sin Overgang til Oprøret beseglede den bestaaende
Regerings Undergang. Fyrst Alexander af Bulgarien
tvang man brutalt til at sætte sig i Spidsen for
Bevægelsen ved ellers ikke at give ham andet Valg
end det at takke af, og hvad den tyrkiske Guvernør
angaar, Landets virkelige Regent, slog man ikke
mindre lovstridigt en Klo i ham og kastede ham
foreløbig i Hullet. Paa intet Punkt synes man da
at have overvejet, om en saadan Fremgangsmaade var
berettiget, om den ikke var overilet, allermindst om
der i Længden kunde komme noget godt ud deraf. Det
eneste, man synes at have</p>

<p>skænket en Tanke, var at faa gjort en hensynsløs Ende
paa det bestaaende Styre.</p>

<p>Havde man nu blot kunnet lidt mere Geografi og havde
man kun havt saa megen politisk Interesse, at man
f. Eks. havde læst de tyske Avisers Meddelelser om
Danmark, vilde man sikkert have følt og forstaaet,
at saadan bærer et virkelig religiøst og virkelig
oplyst Folk sig ikke ad.</p>

<p>Man havde da forstaaet, at Opgaven var at trætte
Regeringen, ikke at jage den bort med Vold. Man havde
i saa Fald lært et Folk at kende, som i fulde ti Aar
med mandig Ro har baaret Trykket af en højst upopulær
Regering, medens der kun er hengaaet syv Aar, siden
Berlinerkongressen indsatte Rumeliens nye Styre. Den
rumeliske Guvernør holdt sig strengt til Loven; ikke
desmindre jog man ham bort og indsatte samme Dag en
provisorisk Regering. Her vilde man have lært et Folk
at kende, i hvilket der trods de Styrendes mindre
nænsomme Forhold til det Lovbestemte, ikke findes
nogetsomhelst andet Provisorisk end Finansloven.</p>

<p>Det rumeliske Folk har ikke forstaaet den store
Kunst at vente. Istedenfor at vente, til Brugen af
Rifler blev forbudt og Skytteforeningerne opløste
og da at danne hvad en Taler med Rette har kaldt
de ikke stort mindre imponerende Riffelforeninger
uden Rifler, har man brudt løs paa et Tidspunkt,
da Regeringen endnu ikke havde sagt sit sidste
Ord eller gjort sit yderligste Skridt. Istedenfor
paa Lovens Grund at vise sin Manddom ved ikke at
ansøge Regeringen om Tilladelse til at skyde (men
naturligvis da heller ikke skyde) har man erklæret
at ville skyde Autoriteterne ned som Hunde, hvis
de vovede at kny. Istedenfor at true med Riflerne,
lade sig stævne for Retten og for Dommerne snildelig
fragaa nogensinde at have tænkt paa Rifler, har man
uden videre ladet dem og brugt dem. Istedenfor at
mødes atter og atter som frie Mænd, tale djærve Ord,
raabe mangt et rungende nifoldigt Hurra for den gode
Sag og endelig til Slutning synge et Omkvæd af dette
Indhold:</p>

<p>   Ned med Gavril, den Tyrk fra Konstantinopel! 
   Vi vil ingen Gavril Pascha ha' her i Filippopel!</p>

<p>har man uden videre bemægtiget sig Hans Excellence den
tyrkiske Guvernør, Gavril Paschas Person og kastet
ham i et Fængsel, der ikke synes stort bedre end en
dansk Varetægtsarrest.</p>

<p>Pinligst virker det ved Læsningen af de fremmede
Blades Beretninger, at de herskende Tyrker aldeles
ikke synes at være optraadt paa nogen særlig udæskende
eller uforskammet Maade. Des ubegribeligere bliver
det, at Opstandens Fører, en Doktor Stransky,
har kunnet tro sig berettiget til at handle, som
han har gjort. Heller ikke han har kendt til den
sindige og sejge Hævden af Folkerettighederne, som
er vor Stolthed</p>

<p>her i Norden. Det siges, at han personlig skal have
lidt nogen Overlast en Gang. Men det sømmer sig ikke
for en kristen Politiker at være hævngerrig. Han har
ikke følt, at han i Længden stod sig bedre ved at
modtage Slag end ved at give Slag. Han har ikke været
gennemtrængt af den Sætnings Sandhed, at naar En slaar
Dig paa den ene Kind, saa bør Du om ikke vende den
anden til, saa dog vente, til han slaar Dig paa den
anden, og saa gaa. I Stedet har han hengivet sig til
den stygge Yderlighed, der heldigvis slet ikke ligger
for os danske, den at organisere Sammensværgelser. Er
der her hos os nogen, der sørger for i Stilhed at
bringe Krudtet til Kuglerne eller Kuglerne til Krudtet
og Underofficererne til begge paa en afgørende Dag,
saa er det heldigvis ikke Folket; dets Hænder er rene
for sligt. Det overlader saadant til en lovbrydersk
Regering og ler den ud bagefter, naar den forventede
Opstand udebliver. Stransky derimod, har, før han
stillede sig i Spidsen for den provisoriske Regering,
med smaalig Omhyggelighed, med provisoristisk
Forsigtighed taget alle de Forholdsregler, som
Oppositionen hos os altid har holdt sig for god til
og forhaabenlig vil holde sig for god til.</p>

<p>Dersom man i Rumelien ubetinget vilde vise sin
Misfornøjelse med den bestaaende Regering paa en
iøjnefaldende Maade, saa var der en lovlig Vej, som
laa nær, Demonstrationens. Man kunde raabt Hurra og
atter Hurra for Alexander af Bulgarien. Og vilde man
absolut gøre det klart, hvor dyb og stærk Uviljen var,
saa havde man vel kunnet gribe til andre værdigere
Midler. Istedenfor paa en eneste Dag med brutal
Voldsomhed at slaa alle Politimestre i Øst-Rumelien
ned, kunde man have udsøgt sig en enkelt Politimester,
have lettet lidt paa ham og stilfærdigt betydet
ham sit alvorlige Ønske om at se ham fordufte -
selv om han saa den næste Dag var kommen tilbage
og havde stræbt at genvinde den tabte Blændkraft
ved Arrestationer. Man havde visselig heller ikke
behøvet at begaa et saa uhørt Skridt som det, at
erklære Landets lovlige Hersker, Sultanen af Tyrkiet,
for afsat. Man havde paa en tilstrækkeligt fattelig
Maade kunnet antyde ham en vis Utilfredshed i Folket,
ifald en eller anden ung bulgarisk Mand eller Kvinde
f. Eks. havde givet en eller anden Gibsbyste af
Suverænen en dygtig og meget sigende Næsestyver. Saa
dum er Sultanen sandelig ikke, at han ikke nok havde
forstaaet, hvad Meningen var, og man havde undgaaet de
nuværende Tilstande - selv om den Yngling eller Pige,
der ofrede sig til en saadan Gerning, havde maattet
finde sig i nogen Tids Arrest derfor. De havde da havt
den styrkende Bevidsthed, at have givet Sultanen en
Advarsel, som dog maaske i Tiden vilde sætte Frugt.</p>

<p>To Punkter er der imidlertid især, som maa frastøde
enhver Dansk ved den iøvrigt med saa megen Energi og
Behændighed iværksatte rumeliske Revolution.</p>

<p>Det første er dens Mangel paa Alvor. Man har ikke
ventet, til Situationen blev alvorlig, allermindst
til den var præget af, hvad en Taler nylig med Rette
kaldte "den dybeste Alvor". Ogsaa vi Danske gør vor
Pligt, naar det bliver "den dybeste Alvor". Heldigvis
ved vi, at der endnu er temmelig langt igen. I
Rumelien derimod har man gjort mere end sin Pligt,
andet end sin Pligt - og det som i Leg, før den
dybeste Alvors Stund var slaaet.</p>

<p>Det andet Punkt, der maa være enhver Dansk imod
ved den rume-liske Omvæltning, er den snigende
Lydløshed, hvormed den er kommen over Regeringen. 
Det var altid god dansk Skik at røre Tromme, før man
faldt over en Gert. Men hist! Hverken Trommer eller
Trompeter! Hverken Taler eller "Hør ham!" Hverken
Sange eller Jubel! Ikke engang et eneste nifoldigt,,
hjerteligt Hurraraab - før bagefter!</p>

<p>Canova lavede engang en Løve af Smør. Siden da er det
vist aldrig lykkedes Nogen. Der er vel faa Danske,
der ikke betragter det som en Nødvendighed i Kraft
af Folketemperamentet og desuden som en Lykke,
at Forfatningskampen fik det snigende Forløb, den
fik. Den tog jo fulde seksten Aar endnu. Havde Folket
imidlertid sat mere ind paa at hævde sin Værdighed,
saa havde Sejren, da den blev vundet, betydet en
Stigen i Kultur, medens den nu blev kulturelt aldeles
betydningsløs.</p>

<p><pb n="2" />.</p>

<p>Foraaret bragte to store Digteres Død, Victor Hugos og
J. P. Jacobsens. Den førstes rørte mig. Den sidstes gik
mig naturligvis mest til Hjerte, skønt den forløste
ham fra Kvaler.</p>

<p>Min Bog om Berlin, hvori mange Afsnit var nye,
alle omhyggeligt gennemarbejdede, tog mig Aaret
igennem megen Tid. Den udgaves i Hefter og skulde
udkomme til Jul. Medens den i Originalsproget fra
først af kun fik to hundrede Subskribenter, vakte
dens enkelte Afsnit stor Opmærksomhed i den russiske
Oversættelse. Kapitler deraf blev, efter at et Stykke
havde været trykt i Vestnik Jevropi, telegrafisk
forudbestilte til de store Revuer, der efter
Oversætterens Udtryk "tog Alt ubeset med Kyshaand.« 
Noget Honorar fik Forfatteren naturligvis ikke.</p>

<p>Des mere rørt blev jeg, da det polske Tidsskrift
Kraj i Petersborg, af hvilket jeg havde udbedt mig
en lille Sum for en Artikel om Victor Hugo, sendte
mig den dobbelte med den Motivering, at mindre kunde
man ikke byde mig.</p>

<p>Jeg holdt Foredrag paa Universitetet om Polens
romantiske Literatur i det 19. Aarhundrede og
samtidigt enkelte Foredrag om Varshav for Studenter
og Arbejdere, skrev desuden en større Artikel om
Arne Garborg, hvori et Par uskyldige Linjer om
Kønssædelighed vakte heftigt Anstød. En Mand, der
Livet igennem forfulgte mig med smaaligt og giftigt
Had, fik en Mand, der hidtil havde været min Ven,
til at imødegaa Stedet i en vidtløftig Afhandling og
videre til at fortsætte Debatten med fuldstændigt Brud
paa den mellem os hidtil fastholdte venskabelige Tone,
da jeg, vel vidende at Spørgsmaalet endnu ikke lod
sig behandle, svarte indirekte med en større Artikel
om Luther. Min Hensigt med den var dels at berøve
Ægteskabet dets løjede Glans, dels at dække mig ved
Hjælp af Luther, selve Stifteren af den danske Kirke,
efter hvem den har Navn, dels at male denne Mand i
hans friske, naive og grove Storhed, dels at stemple
Hykleriet. Det forekom mig i de Dage uvist, om det
<pb n="19" />. Aarhundrede i Fremtiden vilde kaldes Industriens
eller Hykleriets Aarhundrede; thi det forekom mig
vanskeligt at afgøre, hvilken Magt af de to det havde
drevet til størst Fuldkommenhed.</p>

<p>Artiklen om Luther blev heftigt misbilliget af Mænd
og Kvinder, der hidtil havde vist mig Sympati.</p>

<p>En ny Udgave af Kritiker og Portræter var bleven nødvendig. 
I Tidsrummet 1870-1885 var Bogen bleven udsolgt i 750 
Eksemplarer, og der skulde trykkes 750 paany, som endnu 
<pb n="23" /> Aar derefter ikke er udsolgte. Mit Held i</p>

<p>Danmark var bestandig meget ringe, selv i Sammenligning
med andre danske Forfatteres.</p>

<p>Drachmann, som paa dette Tidspunkt var gaaet over
til det heftigste Fædrelanderi, solgte paa én Dag
<pb n="200" />0 Eksemplarer af Bogen Danmark leve!, mens jeg
af Kritiker og Portræter i 15 1/2 Aar havde solgt de
<pb n="750" />. Svarede Salget til Forholdet mellem vore Evner,
saa havde han 14000 Gange mere Talent end jeg.</p>

<p>Under disse Forhold var det mig en Glæde, da en Mand
med saa udmærket Hoved som Christopher Hage en Dag
sagde til mig: "Det er Dem, som har skabt det moderne
Dansk." Pressen vedblev at juble, hver Gang nogen
hvorsomhelst angreb mig for hvadsomhelst. Saaledes
var der stærk Henrykkelse over et Angreb, den svenske
Professor Schück rettede paa mig for et ubetydeligt
Referat af en engelsk Bog, som jeg Aaret forud havde
givet i Politikens Julenummer uden selv at staa
inde derfor. Schück havde rimeligvis Ret i hvad
han skrev mod de af Feis fremstillede Formodninger;
men Indlæget gav Paaskud til en fjendtlig Tone og
overlegen Holdning overfor mig, som ikke kunde andet
end fryde i Danmark. Mit Rygte i Landet selv var i den
danske Presses Magt. Jeg mindedes at jeg i min Ungdom
havde skrevet: "Det er mig, som havde jeg en Brønd,
fuld af Foragt, i min venstre Side", og jeg følte, at
mit Hjerte ikke siden da havde skiftet Beskaffenhed.</p>

<p>Stillet som jeg var, maatte jeg nødvendigvis være
lidenskabeligt interesseret i det nyligt stiftede
Bladforetagende Politiken. Jeg havde og fik ganske
vist aldrig nogen Aktie deri; men dengang var
Muligheden af min Forbliven i Danmark knyttet til
at et Blad, der optog mine Artikler, naaede frem
til at bære sig. Det gjorde derfor Indtryk paa mig,
da Politiken, jævnt stigende, i Maj Maaneds Slutning
naaede 4000 Abonnenter. Snart nærmede det sig det
næste Tusind.</p>

<p>Da den 1. Juli Bladet for første Gang gik en Smule tilbage, 
var det mig som hørte jeg Dødsklokkerne kime for de 
Personligheder og de Formaal, som laa mig paa Hjerte.</p>

<p><pb n="3" />.</p>

<p>Af hele mit Sind deltog jeg i det danske Venstres
Kamp mod den Estrupske Regering, der kun holdt sig
ved Forfatningsbrud. Alligevel var min Stilling
yderst vanskelig, fordi jeg slet ikke delte Venstres
Grundideer. Bestandig mindre Vægt lagde jeg paa
Flertals-Afgørelser; neppe nogensinde før havde jeg
været saa langt fra at føle mig som Demokrat. Jeg
satte kun Pris paa Demokratiet, fordi det under
de givne Forhold var det bedste Middel til, at
de, som duede dertil, kom til Magten. Kunde dette
opnaaes ad en sikrere Vej, saa var denne anden Vej
at foretrække.</p>

<p><pb n="5" />.</p>

<p>Adskillige Fremmede besøgte mig. Henrik Ibsen ankom
en Dag, træt, tung, bitter overfor al Politik og alle
Politikere. Mine unge islandske Venner kom hyppigt,
undertiden indfandt ogsaa ældre, berømte Islændinger
som Matthiasjochumsson sig hos mig.</p>

<p>Blandt de i Kjøbenhavn sig opholdende fremmede
Gesandter søgte mig den tyske, Hr. v. Sturm. Han
vidste noget om mig og havde især gennem yngre
Medlemmer af Gesandtskabet, der havde læst mig
grundigt, faaet Lyst til at lære mig at kende. Han var
en velvillig og sindig Mand, overmaade rig, saa han
førte et stort Hus, og efter tyske Diplomaters Vane
ivrig efter af Selvsyn at lære Forholdene i Landet
alsidigt at kende. Da netop i de Dage Spørgsmaalet om 
Kjøbenhavns Landbefæstning var aktuelt, spurgte jeg
ham, om han vilde sige mig, hvorledes hans Regering
stillede sig til det, men tilføjede, at dersom
Spørgsmaalet var af dem, om hvilke han ikke kunde
udtale sig frit, bad jeg ham blot tie, ikke affærdige
mig med Talemaader. Han svarte, at Intet hindrede
ham i aabent at udtale sig derom: Vi betragter,
sagde han, ikke Danmark som krigsførende Magt, og
undrer os noget over, at det Land, der kunde sidde
trygt som Svalen under Tagskægget, gør sig saa mange
militære Sorger. - Jeg mener selvfølgelig ikke, at
Hr. v. Sturms Ord indeholder eller indeholdt nogen
Betryggelse for Danmark; men det har sin Interesse,
at de faldt saadan.</p>

<p>En anden Gesandt, der meget hyppigt søgte mig,
var den amerikanske, Nordmanden R. B. Anderson. Han
havde adskillige Aar forud skrevet mig til fra Amerika
som Meningsfælle og var den første, der udgav en Del
Essays af mig i New York under Titlen Eminent Authors
of ihe nineteenth century. Skønt han paa Titelbladet
betegnede sig som Oversætter, var Oversættelsen dog
ikke udført af ham, men, som han senere tilstod mig,
af en tysk Guvernante i hans Hus og heller ikke
foretaget fra Dansk, men fra Tysk. Den indeholdt
enkelte grove Misforstaaelser. Saaledes troede Damen
øjensynligt, at Voltaire tilhørte den romantiske
Skole. At rette Korrekturen fuldstændigt gik over
mine Kræfter.</p>

<p>Anderson var et særdeles godt Hoved med Evne til at
bore sig frem og gøre sig gældende. Han havde været
Universitetslærer og skrevet nogle populære Bøger
om nordisk Mytologi og om Nordmændenes Opdagelse af
Amerika, var som Ven af Unionens daværende Præsident
Cleveland bleven forfremmet til Gesandt i Kjøbenhavn,
Med den Lethed, hvormed man i Nordamerika gaar over
fra en Livsstilling til en anden, overtog han, da
hans Tid var udløben i Kjøbenhavn, Stillingen som
Agent for en Levertran-Fabrik, og det var pudsigt,
paa de Reklamer, han i denne Egenskab
udsendte, at se, med hvilken Snildhed hans tidligere
Studier her var dragne til Nytte. Overskriften lød
f. Eks. Det gamle Nordens Mytologi, og nu fulgte
en kort Fremstilling af de vigtigste Guders Væsen
og Hverv, indtil det Hele umærkeligt gled over i
Lovprisninger af den fortræffelige, enestaaende
Levertran, som var tilvirket af en Mand, der
nedstammede fra hine gamle Nordboer, hvis Guder var
saa interessante.</p>

<p>I Kjøbenhavn var Professor Anderson velvilligt
optaget af den nyere Literatur. I Amerika
skiftede han Synsmaade. Da der nogle Aar efter
hans Tilbagevenden blev Tale om at tilbyde mig en
Stilling som Universitetslærer i Chicago, advarede
Professoren imod mig som Beskytter af en saakaldt
"Griseliteratur". Advarslen var overflødig, da intet
Tilbud kom, og da det, ifald det var kommet, ikke
vilde være blevet modtaget.</p>

<p>Paa den Tid kom jeg i nær brevlig Forbindelse med
den elskværdige Jonas Lie. Da jeg i sin Tid havde
stiftet Det nittende Aarhundrede og Forlæggeren
anmodede ham om Bidrag, havde han afslaaende skrevet:
"Jeg svarer til Norges Enfold, B. til den evropæiske
Kritiks Mangfold; vi to kan ikke arbejde sammen." Det
er ogsaa ovenfor berørt, hvor ængsteligt han udtalte
sig ved mit første Forsøg paa at holde Foredrag i
Kristiania. Nu kom han mig imøde med overstrømmende
Venskab. Han havde begyndt at nærme sig mig i 1884. Da
jeg svarte, skrev han, at mit Brev gjorde Epoke i hans
og hans Hustrus Liv. En saadan Ytring var naturligvis
kun foraarsaget af hans varme Hjertes Glæde ved
at gamle Misforstaaelser var svundne, som havde de
aldrig eksisteret. Men fra da af og for bestandig
blev den udmærkede Mand og hans lige saa sjældne
Frue forbundne med mig i et entusiastisk Venskab,
som jeg har forstaaet at paaskønne og gengælde.</p>

<p>Samtidigt kom jeg i nær Berøring med den flamske</p>

<p>Digtergruppe. Pol de Mont nærmede sig mig brevligt
og bad mig skrive om Gruppen, i uskyldig Tro til at
"dens Lykke da vilde være gjort." Den behøvede en
Kritiker med evropæisk Ry, da dens Sprog var saa
lidet kendt. Jeg følte mig tiltrukket af de Poesier,
der blev mig sendte, lærte mig at læse og forstaa
det flamske Sprog saa nogenlunde, og skrev en lille
Afhandling om Pol de Mont.</p>

<p>Fra Riga kom gentagne Breve fra en Frøken Mohr, der
sendte et begejstret Essay om mig. Hun "skyldte mig
sin Dannelse", havde tilbragt Aar fordybet i mine
Skrifter; naar hun læste mig, var det som grebes
hun af en Rus; hver Gang hun havde læst nogle Sider,
fulgte halvt Salighed, halvt Kval i Bevidstheden om en
uendelig Fylde, som det aldrig vilde lykkes hende at
udmaale. - Hvad værre var, hun skrev, at hun maatte
lære mundtligt af mig, vilde komme til Kjøbenhavn
for at høre mig tale. Skrækslagen for at faa endnu en
fremmed paa Halsen, der i hele Byen kun kendte mig,
fraraadede jeg hende saa stærkt som muligt at komme,
foreholdt hende det urimelige og unyttige deri; men
forgæves. Ikke længe derefter ankom hun, insinuerede
sig, blev en Tid lang min Oversætterinde, slog saa om
og forfulgte mig under Navnet Laura Marholm i Aarevis
i tyske Tidsskrifter og Blade med sit Had.</p>

<p>SOMMERFERIE OG EFTERAARSKAMPE</p>

<p><pb n="1" />.</p>

<p>Dette var et Foraar, hvor mit Nervesystem af
forskellige Aarsager var i en elendig Tilstand, saa
oprevet, at en Kur var nødvendig. Lægen foreskrev
mig et Ophold i St. Moritz i Schweiz. Før min Afrejse
gjorde jeg hele det tyske Manuskript til min Bog om
Holberg færdigt til Trykken og afleverede det til
Forlæggeren.</p>

<p>I Berlin, hvor jeg forblev nogle Dage, havde man
i den hygiejniske Udstillings Park ladet omplante
en japansk Landsby med alle Arter af Arbejdere,
der paa den Indtrædende virkede, som vandrede han
om i et østasiatisk Pompeji. Meningen var at give
de evropæiske Haandværkere og Industridrivende en
Lejlighed til at komme under Vejr med de japanske
Frembringelsers Hemmeligheder. Ophavsmanden til
denne Tanke var en engelsk Doktor Tanneker, der
havde ægtet en Japaneserinde. Hans Plan var den
at sende en Skibsladning af udsøgte Arbejdere i
alle Fag til Evropa, lutter Folk, hvis Arbejde var
mønstergyldigt. Saasnart imidlertid den japanske
Regering fik Planen at vide, nedlagde den, af Frygt
for at Landets Afsætning i Kraft af den tilsigtede
Udstilling vilde tage af, et meget bestemt Forbud
mod dens Udførelse og lod de udmærkede Arbejdere,
hvis Afrejse
var paatænkt, stille under omhyggelig Bevogtning. 
Man nødtes da til at lade sig nøje med Overførelsen
til Evropa af en Koloni ganske simple Haandværkere,
og selv disse kunde man kun forsende ved at lade dem
enkeltvis indskibe sig til Hongkong under Skin af at
ville tage Tjeneste dér.</p>

<p>Det var dem, man her havde stillet til Skue. Man havde
det frieste Indblik i de aabne Boders Husrum, og selv
om deres Beboere ikke altid var synderlig flittige -
hvad ikke kunde undre, siden de kun arbejdede for at
vise sig - var det dog mærkværdigt, hvor ligegyldige
de var for de betragtende Blikke. Der kunde gaa et
Kvarterstid uden at en af disse Mænd eller Kvinder saa
i Vejret, selv om de mærkede tyve Par Øjne ufravendt
rettede paa sig. Man havde idetmindste Illusionen
af, at de var helt fordybede i det, de havde for,
i deres Virksomhed eller deres Drømmerier.</p>

<p>Finere Arbejder udførte de ikke. Mændene skar
Bambusrør til, saa de kunde tjene til Beholdere for
smaa Buketter eller de udsmykkede med Vandfarver
Brevpapir, stadigt efter samme Mønster, eller de
fabrikerede Dukker. Kvinderne forestod mest de
færdige Udsalg, eller de sad paa Hug og spillede
paa et mandolin-agtigt Instrument, der kun gav
faa Toner, og hvis Musik ikke var et Haar bedre
end Negermusik. Saa fuldkomne Japanerne var i den
bildende Kunst, saa langt stod de øjensynlig tilbage
i Musiken. Mændene havde uden Undtagelse vulgære,
mest koparrede Ansigter, der dog aldrig havde noget
dumt Udtryk, snarere et polisk; en og anden Gang saa
man dem slaa et smørret Grin op, naar en Evropæerinde,
hvis Skønhed var af særlig udæskende Art, betragtede
dem, som var de ikke Mænd, men Seværdigheder; de
gjorde med stor Sikkerhed Forskel paa de Damer, man
burde vise Respekt, og de andre. Af deres egne Kvinder
var kun en eneste efter evropæiske Begreber smuk,
men det viste sig, at det var Dr. Tannekers Datter,
altsaa en Mestiz. Hun havde den japanske Legemsbygning, 
men store, varme Øjne, der sad lige i Hovedet, og denne 
Blanding gav et meget tiltrækkende Resultat. Dog 
nydelige og i høj Grad gratiøse var alle Børnene, 
særlig Pigebørnene, som løb om med deres klaprende 
Træsandaler befæstede ved et Baand mellem den store 
Taa og den næste. Deres Fødder var smidige som en 
Evropæers Haand.</p>

<p>Af det Udstillede var intet Kunst eller Kunstindustri
af første Rang undtagen det, som Berlins første
Kunsthandel i denne Retning, den Wagnerske, havde
udstillet. Dens Besidder, Hr. Pächter, Forlæggeren
af alle Menzels Tegninger, havde til sin anden
Specialitet foruden Menzel Japan. De Skatte, han
havde stillet til Skue, overgik selv de Prøver
af Kunstindustri, som Dr. Gehrkes store japanske
Udstilling af Malerier og Broderier, der nu er
anskaffet til det etnografiske Museum i Berlin,
havde at opvise. Der var blandt Broderierne en
Skærm, forestillende et Landskab ved Maanelys, en
mægtig Skov, i hvilken store Kongetigere saas mellem
Stammerne og i større Antal samlede sig i Forgrunden
for at drikke. Det var saa mægtigt i sin Stil og saa
beundringsværdigt i sin Kunst som et Digt af Leconte
de Lisle. Der var en anden Skærm, en Illustration til
en af Japans berømte Romaner, paa hvilken den fortabte
Søns Hjemkomst til Fædrenehjemmet var fremstillet,
som i sin Karakteristik af Figurerne mindede om den
bedste gammeltyske Kunst.</p>

<p>Paa de store pragtfulde Arbejder i Bronce og Guld,
der i Japan igennem Aarhundreder er blevne udførte af
en eneste Familie, erindrede Skikkelserne paafaldende
om Malerier af Memling eller Holbein. Aristokraterne
udmærkede sig paa de japanske Kunstværker af Bronce
eller Fajance ved længere Næser, højere Vækst og
særligt rolig Holdning, og man syntes en Tid lang med
Forkærlighed at have fremstillet Aristokratiet. Næst
Aristokraterne eller rettere endnu bedre
end dem har man i Japan altid truffet
Dyrefysiognomierne og Dyrebevægelserne paa en
Prik. Et Broncekunstværk uden Mage var en mægtig
Klump af Skildpadder, store og smaa, klavrende over
hinanden. Man kunde tro det støbt over en Virkelighed,
til man opdagede den bevidste Kunstneraand, der havde
raadet i Anordningens tilsyneladende Tilfældighed.</p>

<p>I de Billedbøger, Firmaet paa Bestilling havde ladet
udføre i Japan, var den Sikkerhed, med hvilken Dyrenes
mindste Bevægelser var gengivne, frappant. Naar
den japanske Kunstner vil tegne den Bevægelse,
med hvilken en bestemt Fugl fra sin Flugt nedlader
sig paa en Gren, saa gør han indtil hundrede Udkast
efter Naturen, kasserer de 99 og bevarer kun den mest
karakteristiske Skitse for sin Billedbog.</p>

<p>Mærkeligt levende og i deres Art fuldt saa betydelige
som de gamle Grækeres Arbejder af lignende Art, var
en meget stor Mængde Masker, dels karakteristiske,
dels fantastiske. De japanske Skuespillere bærer
som de gamle græske Masker paa Scenen. I den Omhu,
der var anvendt paa dem, sporedes Folkets dybe
Kunstsans. Endnu stærkere maaske i de Forsiringer
af Sabelskeder og især af Kaardernes Parerplader, af
hvilke Pachter havde udstillet et stort Antal. Denne
Udsmykning endog af saa lidet iøjnefaldende
Brugsgenstande som Parerpladen mindede atter i
høj Grad om den kunstneriske Ømhed, med hvilken de
antike Brugsgenstande er behandlede, som blev fundne
i Pompeji og nu opbevares i Neapels Nationalmuseum.</p>

<p>Hr. Pächter, der som kyndig Fører viste mig om paa
Udstillingen, talte til mig om Karl Madsen som om den
sjældneste Kender af japansk Arbejde og bad mig sige
ham, at Pächter med Glæde vilde give ham titusind
Mark om Aaret, blot Madsen nogle Gange aarligt vilde
rejse til de
vigtigste Auktioner og gøre Indkøb for ham. Det
strandede paa Karl Madsens Passivitet. Iøvrigt var
dette netop det Tidspunkt, hvor denne Kunstkritikers
Talent var brudt igennem. Han havde gennemløbet en
sjældent hurtig stilistisk Udvikling. I Grunden havde
han i det ene Aar 1884 forvandlet sig fra en Begynder
til en virkelig Skribent. Endnu i Slutningen af 1883
havde han i Tilskueren en Afhandling om Nutidens
Kunstvilkaar, hvis Form var uden Holdning, og som
sluttede kejtet; i Løbet af 1884 leverede han i Ude
og Hjemme en Række Artikler, der baade ved Indhold
og Fremstilling indtog en høj Rang, og han kom saa
i September samme Aar tilfældigvis til som sidste
Mand at afslutte dette Ugeskrift med en Artikel
om Mona Lisa, som det var en sand Nydelse at læse;
saa fyldigt og stemningsrigt var dens Sprog.</p>

<p><pb n="2" />.</p>

<p>I Dresden gensaa jeg Galleriet med Georg Treu. Jeg
traf ham i høj Grad slaaet af det Faktum, at Grækerne
øjensynligt næsten ikke har kendt til den farveløse
Billedhuggerkunst, hvortil vort Øje med Vold er
bleven vænnet. Næsten alt, hvad der er fundet af
græsk Skulptur, bærer tydelige, uomtvistelige Spor af
Farver, og Billedhuggerarbejdernes Anbringelse paa
eller mod stærkt farvede Bygninger røber noksom, at
ogsaa de maa have pranget i levende Kolorit. Han havde
da spurgt sig selv, om ikke vor moderne blege Gibs-
og Marmor-Billedkunst var paa en Afvej, om ikke det
abstrakte var blevet udgivet for det særligt fine,
det unaturlige for den særligt ædle Kunst. Og han
havde besvaret dette Spørgsmaal bekræftende. I
et Flyveskrift med Titlen Skal vi bemale vore
Statuer? havde han paa en for min Følelse fuldt
tilfredsstillende Maade imødegaaet de
væsenligste Indvendinger, dem, der stammer fra
Erindringen om Vokskabinetter, fra Læsningen af
æstetiske Systemer osv. Det er utvivlsomt, at vort
Øje er blevet afvant med det Naturlige, ligesom de
nyere Tiders Billedhuggere har mistet Færdigheden
til selv at give deres Arbejder Farvernes Liv. Og dog
holdt Evnen og Vanen til at forsyne Billedværker med
Farve sig langt ind i Renæssancetiden. Treu havde i
et eget lille Kabinet i Skulptursamlingen udstillet
Vidnesbyrd nok derom. Donatellos eller Lucca della
Robbias Arbejder af denne Art kender Enhver, der har
besøgt Italien.</p>

<p>Treu havde ved Siden af hinanden stillet antike
Statuer, som vi sædvanlig ser dem, i Gibs, og de
samme, saaledes farvede som de i Oldtiden synes at
have været, og det var forunderligt at iagttage,
hvor Skikkelserne vandt derved, hvilket Liv de
fik. Gibsafstøbningerne ved Siden af dem blev
livløse. Alle hine gamle taabelige Teorier, der
paa Hegels Tid var i Flor, om den græske Statues
Blikløshed, om den særegne Vemod, som denne Mangel
af Blik gav Figurerne, sank i Jorden som bare
Snak. Aldrig, uden Undtagelse aldrig, har en antik
Kunstner dannet en Statue uden Øje, som vi kender det
fra de Nyeres Antikiseren. Tværtimod, Øjet har været
behandlet i særegent Materiale, og naar Emaljen saa
var udfaldet af den fundne Statue, bildte man sig ind,
der oprindelig havde været en Hulhed.</p>

<p>Undertiden forstod man først det antike Kunstværk
ret efter at Farvelægningen var forsøgt. Saaledes
havde en antik Medusa-Maske i sin Farveløshed en
uforholdsmæssig stor og uskøn Mund; efter at Farven
var paasat, blev Mundens Form forskellig, den hvide
Farve lod Tænderne træde frem, og Lyset brød sig helt
anderledes. Ved en forsøgt Istandsættelse af den i
Olympia fundne Hermes saas det, at dersom Kappen,
der hviler over en Træstamme, holdtes hvid ligesom
Statuen, forstyrrede og skadede den Indtrykket ved
at vokse
sammen med Figuren; var Kappen derimod stærkt rød,
dannede den som en Baggrund, fra hvilken den hvide,
nøgne Skikkelse sprang frem.</p>

<p>Intetsteds viste sig som i Dresden Betimeligheden
og Nødvendigheden af ny Fremgangsmaader i
Billedhuggerkunsten. Næsten alt, hvad der fandtes af
offenlige Mindesmærker i Byen, frembød det elendigste
Skue. Den hvide, porøse Sandsten, man fortrinsvis har
anvendt, indsugede Støv og Skarn, Sod og Kulpartikler
i en saadan Grad, at man efter faa Aars Forløb ikke
kunde skelne et Ansigtstræk i Figurernes Aasyn. Den
lange Række af store Statuer paa den katolske Kirke
og paa Zwinger var nu slet ikke andet end store,
uformelige Smudsklatter. Havde disse Figurer skullet
holde sig, saa havde man maattet gribe til et helt
andet Materiale, farvet Porcellæn à la Lucca della
Robbia f. Eks.; som de nu stod, var de Skampletter
for Byen, istedetfor Prydelser.</p>

<p>Saa lidet havde den hvide Sandsten vist sig brugbar,
at Schillings fire berømte Grupper paa Trappen op
til den Brühl'ske Terrasse - Morgen, Middag, Aften
og Nat -, der først blev opstillede i Slutningen af
Tredserne og Begyndelsen af Halvfjerdserne, ved Aaret
<pb n="188" />0 allerede var i den Grad besudlede, at Kunstneren
(der iøvrigt var en fanatisk Modstander af Farvens
Anvendelse paa Billedhuggerkunst) faldt paa det
fortvivlede Indfald at forgylde dem helt og holdent -
hvorved al deres Skønhed er gaaet tabt. Lyset bryder
sig paa den urimeligste Maade mod de forgyldte Flader,
og det hele ser ligesaa livløst som fordringsfuldt ud.</p>

<p><pb n="3" />.</p>

<p>Fra Dresden gik jeg paa en Dag til Karlsbad for at hilse 
paa min Værtinde fra Varshav, Fru Brzcezinska. Saaledes</p>

<p>saa jeg for første Gang dette Kursted, som jeg
senere tit skulde gense som Kurgæst, første Gang
paany seksten Aar derefter.</p>

<p>Den unge polske Frue var her ledsaget af sine
Svigerforældre, og disse forstod deres Opgave som
Beskytter og Beskytterinde saa bogstaveligt, at hun,
der var vant til i Varshav at bevæge sig med ubetinget
Frihed, her ikke turde gaa en Spadseretur alene. 
Fulgt af Svigerforældrene viste hun mig Byen. Jeg saa
hin ene Dag flere af de Steder, hvor store Mænd har
opholdt sig i Karlsbad, end under alle mine følgende
Besøg tilsammen. Fru Brzeziriska viste mig f. Eks. et
Hus, hvor Mickiewicz havde boet, som jeg aldrig har
genfundet. Jeg blev indført i den hele polske Koloni,
hvis Midtpunkt var den elskværdige og spirituelle
Læge Dr. Hasewicz, og vi spiste til Middag under
aaben Himmel i en Have.</p>

<p>I München, hvor jeg opholdt mig en Aften, gensaa
jeg Paul Heyse og hans dejlige Frue. Det var elleve
Aar siden jeg havde siddet i Paul Heyses Hus; saare
meget havde forandret sig i mit Liv siden da og lidet
til det bedre. Den Aften kom Gregorovius, den berømte
Forfatter, Æresborger af Byen Rom, en høj sortskægget
Skikkelse, efter Heyses Sigende mere tiltrukket af
hans Frue end af ham selv. Jeg for min Del satte især
Pris paa hans lille Hexameter-Digtning Euphorion,
der forherliger et Kunstværk, som altid har været mig
lidenskabelig kært, en berømt, dejligt konstrueret
Lampe fra Pompeji. Senere læste jeg med Udbytte hans
Lucrezia Borgia.</p>

<p><pb n="4" />.</p>

<p>Før og efter jeg tog til St. Moritz, opholdt jeg mig
nogen Tid i Meggen som Gæst hos Familien Ephrussi, der
var bosat i Paris, men hvem jeg i sin Tid havde
truffet i Berlin. Senere var Fru Fanny Ephrussi
forbleven i Berøring med mig og havde bl. A. holdt
mig à jour med de dengang opsigtvækkende Foreteelser
i fransk Literatur fra Theuriet til Verlaine.</p>

<p>I den med Luksus udstyrede Villa ved
Vierwaldstädtersøen traf jeg et stort og interessant
Pariserselskab, som bestod af indbudte Gæster, der
næsten alle er forblevne i aarelang Forbindelse med
mig, hyppigt gensete under mine Ophold i Frankrig.</p>

<p>Der var Prinsesse Mathildes Plejedatter, Madame
de Girardin, en livfuld Italienerinde, Datter
af General Vimercati, med de italienske Damers
ligefremme Væsen. Der var den Mand, hun ikke længe
derefter skulde ægte, Louis Ganderax, smuk, statelig,
nu for Tiden Direktør af den udmærkede Revue de
Paris, dengang kun kendt som Forfatter af det lille
Skuespil Pepa, som jeg senere har set opført i
Stockholm. Ogsaa hans Broder, der sidenhen blev en
høj Ministerialembedsmand, kom til Meggen. Videre
boede der Madame Genéviève Bizet, Enke efter Carmens
Komponist, med sin Søn, som da endnu var Barn, en
fortryllende Dame, af hvis Venskab for Livet jeg
tør rose mig. Det nervøse tic, der jævnlig løber hen
over hendes Ansigt, misklæder hende saa lidt som det
misklædte Stuart Mill.</p>

<p>Ved Bordet samledes daglig med hende Advokaten Straus,
den kloge og dygtige Mand, der Aaret efter blev hendes
Ægtefælle. Han havde noget besynderlig fast ved sit
Blik; det forekom En, som spottede han indvendigt over
hvad man sagde, indtil man erfor, at hans Øjne havde
lidt, da under den fransk-tyske Krig en Granat faldt
ned i et Blokhus, hvor han som Soldat befandt sig.</p>

<p>Desuden kom jævnlig paa kortere eller længere Ophold
Personer, der var paa Rejse i Schweiz, Husherrens to
Brødre og deres Venner, hvis Samtaler bragte en Luftning
med sig fra det politiske og literære Paris. Jeg fik
i denne Kres det første Indtryk af Jules Ferry's
Betydning som Politiker og af Auguste Villiers de
l'Isle-Adams Betydning som mystisk Digter.</p>

<p>En Gang kom en anset Senator, en anden Gang unge
Mennesker med lystige Indfald.</p>

<p>Da en Dag Romanforfatteren Albert Delpit, hvem de
yngre ikke satte højt, i et artigt Brev til Husfruen
meldte sit Besøg, faldt de unge Herrer paa at have en
ikke helt uskyldig Spas med ham ved at forestille
Bordselskabet for ham under opdigtede Navne og
med foregivne Professioner. Jeg for min Del blev
Hr. Kalaukeino, Finlands største Digter. Spøgen blev
vedligeholdt med Alvor; men den satte mig allerede den
første Dags Aften i stor Forlegenhed. Den godmodige
Hr. Delpit, der havde fundet Behag i at samtale med
mig, tilbød mig efter Bordet under en Spadseregang i
Haven at gøre mit Navn bekendt i Frankrig. Naar jeg
blot vilde give ham nogle selvbiografiske Notitser
og en Indholdsangivelse af mine Digtninger, saa vilde
han skrive en ledende Artikel i Le Figaro om mig, som
han nu kendte mig af personligt Samvær. Jeg var nødt
til at hylle mig i falsk Beskedenhed, forsikre ham,
at jeg slet ingen Ærgerrighed nærede, ikke brød mig
om at kendes udenfor mit Fædreland. Han spilede med
god Grund Øjnene op og foreholdt mig Urimeligheden
af min Tale; mig, en Poet, kunde det dog ikke være
ligegyldigt, om man kendte mig eller ej. Da han næste
Dag kom tilbage til sit Forsæt, var jeg nødsaget til
at ty til Husets Frue, og vi blev enige om, at Spasen
ikke mere lod sig opretholde. Saa pinligt det var mig,
som jo oprindeligt ingen Del havde i det gale Paahit,
maatte jeg aabent fortælle Hr. Delpit, at jeg hverken
var Finne eller Digter, og efterhaanden kom da de
andre til og meddelte
ham hver for sig med en Undskyldning, hvad de hed
og hvad de var.</p>

<p>Da vi om Aftenen sad i Verandaen, der gik ud mod
Vierwaldstädtersøen, sagde Delpit til mig: Hvad
er Navnet paa det Bjerg derovre? - Det er Rigi,
svarte jeg. - Nej, nu anser De mig alligevel for mere
lettroende end jeg er, udbrød han. At det Bjerg ikke
er Rigi, det véd jeg. Men dets Navn kender jeg ikke. -
Det var nu Rigi alligevel.</p>

<p><pb n="5" />.</p>

<p>Legemligt svag og aandeligt syg kørte jeg i Diligence
fra Chur op til St. Moritz. En ung tysk Officer, en
Grev Schwerin, var min Sidemand i Kupéen; vi samtalte
og sympatiserte. Vi blev begge ved Synet af St. Moritz
overvældede af samme dødelige Melankoli. Man var paa
denne Højslette som afskaaret fra Omverdenen. Ingen
Jernbane førte derop; man maatte længe forud bestille
en Plads, naar man atter vilde ned. Idet vi saa
ud over Egnen, forekom det os begge som om dette
Opholdssted maatte være trøstesløs kedsommeligt. Jeg
for min Part begreb ikke, hvorledes jeg skulde kunne
udholde det nogle Uger deroppe.</p>

<p>Jeg gjorde Stedet højlig Uret. Her var smukt nok
til at man kunde leve ensomt her, og jeg fandt
desuden Selskab nok, først ligegyldigt, senere
forstandigt. Men jeg havde en Periode af uafrysteligt
Tungsind.</p>

<p>Et Par Optegnelser fra de Dage er Vidnesbyrd derom:</p>

<p>Foran min Dør holder en stakkels Hest. Der sidder
Fluer i hordevis paa dens Hals, hvorhen Manken ikke
naaer. En stor Hesteflue har bidt sig fast etsteds
paa dens Ryg, hvortil den ikke kan naa med Halen, og
rundt om den har en Snes mindre Fluer slaaet Kres. Den
arme Hest slaar med Manke og Hale, skælver og ryster
sig for at blive af med sine Plageaander. En enkelt
Gang lykkes det at faa dem til at hæve sig lidt;
men straks sætter de sig til Ro udenfor dens
Forsvarsmidlers Rækkevidde. - Hvilket Billede paa
Livet!</p>

<p>Der er Øjeblikke, hvor de andres Evneløshed gør mig
vild, naar de sidder tomme og sløve og lader mig
tale. Det er mig da, som var jeg ene i Verden. Man
kan ikke følge mine Tanker; man "interesserer sig for
mig", men har ikke selv Indfald, som man er tvungen
til at udtale. Undertiden er mit Indre som et Hav i
Storm; jeg opkaster de interessanteste Spørgsmaal,
vil høre de andres Bidrag til deres Løsning; og de
forstaar neppe Spørgsmaalene. Saa flygter jeg. Meget
af mit Livs Uro kommer deraf. Dybeste Kedsomhed og
Selvopgiven, dit Navn er G. B.</p>

<p>Blandt de Personligheder af Værdi, jeg traf i
St. Moritz, var Juristen Eduard Hertz fra Hamborg,
Forfatter af en særdeles god Bog om Frankrigs
Retsvæsen paa Voltaires Tid. Han havde da denne Bog
under Udarbejdelse og talte meget om, hvilket fint Øre
hans fraværende Frue havde for "Stilen" og hvorledes
han forbedrede og tilfilede sin Stil, naar han læste
sine Sager højt for hende. Dette rent udvortes Begreb
om Stil, der stred mod enhver kunstnerisk Opfattelse
af den, fik mig til at nedskrive nogle Optegnelser
om Stilen. Det slog mig, at jeg i min Ungdom havde
tilstræbt en vis Symmetri i Sætningsbygning;
og Symmetri var øjensynligt Ungdommens første
Forestilling om sproglig Skønhed, hentet fra Læsningen
af Vers eller fra eget Verseskriveri. Nu vævede jeg
gerne en fin og hemmelighedsfuld Melodi ind i den
Prosa, jeg skrev. Jeg havde en Type af indre Musik i
mit Sind, efter hvilken jeg byggede mine Sætningers
Rytmer. Den dulgte Ligevægt i det Skrevne var det
vanskeligst at frembringe og opfatte; det vidste
Japanerne, som tidligst forsmaaede Symmetri.</p>

<p>I mit Hotelværelse rettede jeg Korrekturerne paa
den anden Udgave af Kritiker og Portræter og paa
den tyske Bog om Holberg, skrev desuden adskillige
Artikler om mine Rejseindtryk. Ved Bordet traf jeg
livfuldt Selskab, Professor Wimmer fra Kjøbenhavn,
Dr. Hoffory og Dr. Otto Brahm,
dengang Kritiker og Literaturhistoriker,
senere vidtberømt Teaterdirektør, begge fra
Berlin. Dr. Hoffory paastod, at han aldrig
havde truffet noget Menneske, der havde et
Personalbekendtskab som mit. Var det stort dengang,
hvad er det da nu!</p>

<p>Hoffory var dengang endnu ung og fyrig. Ingen skulde
ane, at han saa tidligt vilde tilintetgøres af Sygdom
og bortrives af Døden.</p>

<p>En Italiener ved Navn Bertini kom at gøre mit
Bekendtskab; han kendte mine Skrifter, havde i
italienske Tidsskrifter ofte set mig omtalt og agtede
selv at omtale mig.</p>

<p>En "hertugelig, koburg-gothaisk Kammersangerinde"
bragte mig en Artikel af Die Gegenwart om mig. Det var
fem Spalter, meget vel ment, af og til skarpsindigt,
oftere halvsandt og overfladisk, mest abstraheret
af private Udtalelser, glemte straks efter at de
var sagte; den røbede altfor ringe Kendskab. I
Sammenligning med hvad der skreves om mig i
Danmark, var Artiklen imidlertid at betegne som
næsten betydelig, og det morede mig, at Forfatteren
sammenlignede mig med Heines "Gran, dykket i Ætnas
Lava"*).</p>

<p>*) Her et Uddrag: Es ist in einem der literarischen
Cirkel von Wien. Man erwartet den berühmten Dänen
.... Die Pause bis zu seinem Erscheinen wird mit
lebhafter Conversation ausgefüllt über die Bedeutung
seiner Bücher, seine politisene Stellung in seinem
Vaterlande, seinen Einfluss auf die zeitgenössische
literarische Production. Die Meinungen genen nicht
wesentlich aus einander. Er gilt Allen als eine
ebenso interessante wie hervorragende Persönlichkeit
.... Endlich tritt der Gast aus Danemark ein und
er bildet sofort den Mittelpunkt des Kreises. Er
spricht viel und - man verkennt es nicht - er sagt
auch viel. Dem Einen oder dem Andern mag seine
personliche Erscheinung eine kleine Enttäuschung
bereitet haben; er ist schmachtig und von einer
erstaunlichen Beweglichkeit . . . sein vorgebeugter
Kopf mit dem bleichen, überwachten Gesicht und
dem kohlschwarzen Bart und Haar deuten eher auf
südländische als auf nordische Herkunft . . . sein
Organ ist dünn, hochliegend und von merkwiirdig
durchdringendem Klange.</p>

<p><pb n="6" />.</p>

<p>Det første Arbejd, der i Kjøbenhavn paalaa mig,
var grundig Omarbejdelse af Hovedstrømningers Bind
II og III paa Tysk, en lettere Omarbejdelse af Bind
IV. Der var af Forlæggeren lovet mig en Præmie paa
tusind Mark, ifald jeg fik Udgivelsen fra Haanden
i 1885. Det lykkedes kun lige at faa den begyndt,
og Præmien gik tabt for mig. Til</p>

<p>------
Er spricht auffallend wenig von seinem Metier .... An
Fülle und Mannigfaltigkeit fehlt es der Conversation
des Dänen nicht; aber es ist just nicht der berühmte
Literaturhistoriker, den man hört .... Schliesslich
citirt man, gedankenvoll mit dem Kopfe nickend und wie
zustimmend, das Dictum, das er der Frau des Hauses
auf ihren Fächer geschrieben: "Es gibt in der Kunst
des Wortes scheinbare Virtuosen, die eigentlich nur
Stimmer sind. Sie stimmen und bestimmen aber bisweilen
Geister und Literaturen." - Ein Stimmer? Ist diese
Selbstcharakteristik, falls sie eine sein soli,
erschopfend? ... Ja und Nein ....</p>

<p>Karakteristik af mit Foredrag: Es ist eine fast
unheimliche dialektische Geschäftigkeit, die man
beobachtet. Ein Ton wird angeschlagen, aber er klingt
nicht aus, denn sofort folgt ihm ein anderer, und so
geht es weiter, halbe Töne, verblüffende Dissonanzen,
Accorde, die einander bekämpfen, bis man schliesslich
eine ganz eigenthümliche Melodie zu hören glaubt,
deren Zauber man sich wollend oder nicht wollend
gefangen gibt .... Das natürliche dialektische
Mittel dieser Betrachtung ist das Gleichnis .... Man
mochte gegen solche Gleichnisse Einspruch einlegen
.... aber da steht der Zaubermann mit dem Mikroskop,
und er verkündet in so bestrickender Form, was er
unter demselben sieht, dass man schliesslich ohne
Einwand von dannen geht. Man ist "gestimmt", wie
er es beabsichtigt hat .... Man möchte da und dort
aufbäumen, protestiren, aber dieser Prosector macht
von seiner Universalitat einen so unbarmherzigen
Gebrauch, dass man ihm gegenüber sich in die
Alternative Gambettas versetzt fühlt: se démettre
ou se soumettre. Diese Darstellungsweise ist so
concret, so anscheinend sachlich und erschöpfend, dass
sie siegt, auch wo man sie entkräften mochte. Doch
Literaturgeschichte im deutschen Sinne des Worts ist
es nicht; ihr Geheimnis ist das Essayistische, das
Aphoristische, das mit dem naturwissenschaftlichen
Experiment die grosste Aehnlichkeit hat und wie dieses
dem Geiste unserer Zeit entspricht. Um mit Heinrich
Heine zu reden: Es ist Norwegs Tanne in die Lava
des Aetna getaucht, nordische Kalte mit</p>

<p>Bogen om Berlin, der havde taget megen
Tid, var Manuskriptet endelig færdigt i
September. Oehlenschläger fængslede mig, nu
da jeg var vendt tilbage til den tyske og danske
Romantik, og jeg vilde gerne efterspore hans Aladdins
Tilblivelseshistorie; men det viste sig at alt hans
Manuskript, alle Kladder, alle Breve fra Aarene 1804-5
sporløst var forsvundne. Jeg arbejdede da uden saadan
Hjælp med Stoffet.</p>

<p>------
südlicher Glut vermischt, Licht, das wärmt, und
dann wieder Licht, das nur leuchtet. Also auch
Etwas von einem Luministen, einem Rembrandt der
Literaturgeschichte, wie Brandes selbst sich
ausdrücken würde.</p>

<p>In ihrem innersten Wesen ist eine solche
Literaturauffassung polemisch, wenn sie auch
äusserlich mit den Waffen der Polemik nicht hantiert,
.... weil sie von zwei Voraussetzungen unzertrennlich
ist: sie ist skeptisch, und kann nicht ånders als
selbstbewusst sein. Jener "Unglaube an ein gewisses
zusammenfassendes Ganzes, das den einzelnen Fall in
sich begreift", den B. an Prosper Mérimée hervorhebt,
haftet auch an ihn selbst .... und dieser Unglaube ist
ohne ein starkes Selbstvertrauen nicht denkbar. Wer
an die Individualität glaubt, glaubt an sich
selbst. Wem die Individualität der Mittelpunkt der
Welt ist, der muss, wie Hesiod, den Theil hoher als
das Ganze schätzen. Das thut auch der Experimentator
in seinem Laboratorium, wie wenig er sich davon auch
Rechenschaft geben mag ....</p>

<p>B. hat lange in Paris gelebt; aber die Franzosen
kannten ihn nicht und kennen ihn auch heute
noch nicht, obwohl seit Sainte-Beuve Niemand
über die neuere französiche Literatur so wie
er geschrieben hat, so kenntnisreich und so -
duldsam. Von Deutschland ging sein Ruf aus, der Ruf
eines Mannes, der das Herz der Zeit in seiner Brust
pochen fühlt und die Gedanken der Zeit in seiner
Intelligenz aufnimmt. Mit dem ratlosen Vehikel
seiner Muttersprache ware er nicht weit über die
Königsau hinausgekommen. Jetzt lebt er wieder in
Kopenhagen; er hat über die Borniertheit seiner
Landleute gesiegt; "aber so, wie man geistig zu siegen
pflegt". Man bleibt vereinsamt; denn Ueberwundene
vergessen nicht. Die Geburtsstatte seines Ruhms
ist Deutschland, das Werkzeug seiner Arbeit die
deutsche Sprache. Draussen am Berliner Thiergarten,
in der Nachbarschaft des Generalstabsgebaudes, hat
B. den zweiten Abschnitt seiner Lern- und Lehrzeit
verbracht. Moltke war sein Nachbar. Der berühmte
Feldherr stammt ebenfalls aus Danemark und ist mit
Deutschland gross geworden.</p>

<p><pb n="7" />.</p>

<p>Dansk Politik sysselsatte mig som alt berørt i det
Aar meget. Jeg skrev paany adskillige politiske
Artikler, saaledes en Kærlighedserklæring til de
syv Ministre. Meget harmede mig den taabelige,
imod Hørups Vilje foretagne, Indbringelse af den
provisoriske Finanslov som privat Lovforslag. Den
skete for at imødekomme en Stemning i Folket. En
dengang som Politiker meget omtalt Mand udviklede
mig, at han fandt den modsatte Anskuelse, den
at de Menige skulde rette sig efter Officererne,
"aristokratisk". Samme Politiker bavlede om, at
Oprøret var nær forestaaende. Det private Lovforslag
havde den ene Virkning, at Højre endnu engang ved
Venstres Hjælp kom ud af en Knibe.</p>

<p>Jeg holdt en Række stærkt besøgte Forelæsninger
ved Universitetet om dansk og tysk Romantik; hver
Forelæsning maatte holdes to Gange.</p>

<p>Siden jeg var begyndt at sysle med flamsk Literatur,
ankom der i nogen Tid næsten daglig en eller anden Bog
fra Flandern. Den Parallel, Drachmann havde draget
mellem denne Bevægelse og den af ham indvarslede,
saakaldte "danske", der snart døde hen, bragte mig til
at agte paa, hvor aldeles uensartede de to Bevægelser
var.</p>

<p>Lidt byrdefulde var de stadige Opfordringer fra
Udlandet til at skrive snart dette, snart hint og
til at holde Foredrag snart her, snart hist. De
sidste kom fra Moskva som fra Hamborg og Ringsted,
de første mangfoldige Steder fra. Man bad mig alene
fra Polen bl. a. aabne en ny Revue i Varshav, skrive
en Protest mod Masseuddrivelsen af Polakker fra Posen
og bidrage til et literært Æresminde for Mickiewicz;
jeg maa have sendt en Artikel; thi i et Brev fra
Redaktionen finder jeg denne Artighed: Votre article
au dire de tout le monde est l'ornement de la
collection. Tous les "spécialistes" de Mickiewicz
baissent la tête devant leur maître étranger.</p>

<p><pb n="8" />.</p>

<p>Jeg havde i min Artikel om Luther ikke blot skaanet
min anonyme Angriber i Tilskueren, men behandlet
ham med særlig Agtelse; det Venskab, han hidtil
personligt havde vist mig, gjorde mig det umuligt
at føre Vaaben imod ham. Des pinligere blev jeg
berørt af hans fornyede Angreb, hvori der vel var
megen saaret Forfængelighed, men som dog slet ikke
stammede fra hans eget Væsen. Det var Resultatet af
en Bearbejdelse, for hvilken han var Genstand fra
Slægtninges Side, der stod under ham. Hans Venskab
for mig var til Ende; jeg havde aldrig søgt det; han
havde næsten paatvunget mig det. Alligevel vilde jeg
respektere det nu, da han havde glemt det. I første
Øjeblik udkastede jeg et Svar; men jeg lod det ikke
trykke, fandt det sømmeligere, værdigere at tie,
og lod den indre Henrettelse foregaa i Stilhed.</p>

<p>Medens et Par Aartier derefter Drøftelsen af
Forholdet mellem de to Køn i Norden, særligt i
Sverig, er foregaaet med sømmelig Frihed og medens
de værste Fordomme, især ved kvindelige Forfatteres
Bestræbelser, omtrent ved Aarhundredskiftet
sprængtes, var endnu i Firserne i Norden
Ortodoksien fra det teologiske Omraade overført
paa det seksuelle. Jeg for min Del mente dengang,
at der vilde gaa Hundreder af Aar før den teoretisk
led synderligt Afbræk. Jeg havde da nylig næsten
samtidigt læst den hellige Augustins Bekendelser og
Abélards Breve til Héloïse, og det havde slaaet mig,
saa lidet Menneskeheden var gaaet frem mellem Augustin
og Abélard, mellem Aarene 390 og 1100.
Augustin syntes mig i alt Væsenligt lige saa udviklet
som Abélard; mellem dem laa syv Aarhundreder af
næsten ensartet skolastisk Teologi. Saaledes tænkte
jeg mig, at Menneskeheden i henved et Aartusind meget
godt kunde blive holdende ved den samme skolastiske
Opfattelse af Kønsspørgsmaal, og helt overbevist om
det modsatte er jeg ikke endnu.</p>

<p>Spøgende plejede jeg i de Dage at sige, den eneste
Forbedring jeg øjnede af Tilstanden var den, at det
tillodes mig ved Hjælp af en Opfindelse, jeg vilde
kalde les brevets de veuve, at hjælpe de unge Piger,
der nærmede sig Trediveaarsalderen, ud over deres
pinlige Stilling. Jeg agtede at oprette et Bureau
i Kjøbenhavn med Filialer i alle større Byer, hvor
enhver ung Pige, som nærmede sig Gammeljomfru Grænsen,
mod en moderat Betaling kunde blive Ihændehaverinde
af et Bevis for, at hun var Enke. Derved opnaaede
hun Overpringen af Ulejligheden med at finde en Mand
og af Sorgen over at miste ham, stor Frihed i al sin
Gøren og Laden, en væsenlig social Forfremmelse. Jeg
forsikrede, at jeg allerede havde ladet mig gøre
Visitkort, paa hvilke under Navnet stod:</p>

<p>   Inventeur des brevets de veuve.</p>

<p>Tilbage stod nu kun den Vanskelighed at faa disse
Papirer anerkendte.</p>

<p><pb n="9" />.</p>

<p>August Lindberg indfandt sig i Kjøbenhavn med en 
fortræffelig Trup og spillede Gengangere, som
forstokket Indskrænkethed havde holdt borte fra Scenen
her som i Kristiania.</p>

<p>Der foranstaltedes en velfortjent Festlighed for ham
og hans Trup, ved hvis Slutning jeg holdt en lille
Tale for Ibsen.
Nogen Tid derefter ankom Ibsen selv til Kjøbenhavn
og det lykkedes mig en Dag, da han og hans Frue havde
spist til Middag hos mig, at bevæge ham til at deltage
i Studentersamfundets Rusgilde, skønt han først
havde givet Afslag. Han befandt sig undtagelsesvis
vel i den store Kres, og blev i Samfundet til over
Kl. 1 om Natten. Der blev stor Jubel, da han indfandt
sig. Harald Høffding holdt en smuk Tale til ham. Ibsen
rejste sig og sagde: "Jeg vil være en Rus alle mine
Dage. Den Dag, jeg ikke er det, vil jeg ikke agte
mig værdig til at leve."</p>

<p>Jeg sagde:</p>

<p>Vi hylder i Aften to Stormagter, Ungdommen og Henrik
Ibsen. For nogle Aar siden var der i et Selskab Tale
om, i hvilken Alder Manden begynder at gaa tilbage. En
tyveaarig mente: Fra Trediveaarsalderen. En
trediveaarig: Fra Fyrretyveaarsalderen, indtil den
da 65aarige Kammerherre Fallesen udbrød: Mandens
Blomstringstid falder uden Tvivl mellem 60 og 70. -
Alle lo; men der var ikke noget at le af. Thi
Enhver havde sat Grænsen efter sit Alderstrin, og
hvor var Grænsen? Det store Spørgsmaal er, om der
findes et saadant Grænseskel. Der fremførtes dengang
forskellige Beviser, saa sagde En: Men Henrik Ibsen
da! Og der blev en for min ærede Nabo meget smigrende
Taushed. Han er aldrig gaaet tilbage; han er vedbleven
og vedbliver trods sin fremrykkede Alder [han var
da 57 Aar] at skabe nyt, at udvide sine Ideer. Det
er noget Vidunderligt og et stort Eksempel for alle
de Yngre, der har kunnet betragte den skrækkelige
Skæbne, Tilbagegangen, som uundgaaelig. Det er det
trøstende ved at se paa denne Mand, dette ene, at
han ikke gaar tilbage. Forleden Aften, da jeg forlod
Ibsen, faldt den Tanke mig ind: Sæt at han døde! -
Det stod for mig,, som om den nordiske Literatur,
ja hele det nordiske Aandsliv da blev halshugget med
det samme. Derfor lad os ønske at han maa vedblive
at leve som det han er: den store Trusel og den store
Velgører i Norden.</p>

<p><pb n="10" />.</p>

<p>I September Maaned var Grev og Grevinde Snoilsky komne 
til Kjøbenhavn paa Gennemrejse til Stockholm, hvortil de 
efter lang Tids Ophold i Udlandet vilde vende tilbage.</p>

<p>Det var ni Aar siden, jeg havde set Snoilsky, og det
glædede mig at gense hans smukke Skikkelse. Hans
livfulde og naturlige Hustru saa jeg for første
Gang. En Dag, da de havde spist hos os, kom Professor
Retzius og Frue fra Stockholm til, og disse betydelige
Mennesker blev vel modtagne. Højst overraskende kom
det mig derfor, da baade Professoren og Fruen ikke
længe efter i Kraft af et politisk Omslag afbrød
enhver Forbindelse med mig, ja optraadte som mine
udtrykkelige Modstandere. - Snoilsky havde paa det
Tidspunkt sin Ungdoms Zigøjnerstemninger bag sig,
havde som varmtfølende svensk Patriot forherliget
svenske Konge- og Krigs-Minder, og levede og aandede
nu i de Stemninger, der gav sig Luft i Digte, som
udtalte Medfølelse med den menige Mand, Den tjänande
brodern og andre. Det var derfor ret naturligt, at han
paa dette sit Udviklingstrin betegnede det populære
Foredrag, jeg da nylig havde holdt i Arbejdernes
Læseselskab om Holberg, som det efter hans Mening
Bedste, jeg nogensinde havde gjort.</p>

<p>Af andre Svenske fik jeg i de Dage Besøg af
Fru Edgren, som paa den Tid var mere knyttet til
Danmark end nogensinde, og kort derefter af hendes
smukke Veninde Fru von Vollmar og dennes Mand, den
socialdemokratiske Fører. Fru v. Vollmar havde jeg
jo kendt fra hun var ung Pige. Hun og hendes Mand
forblev trofast forbundne med mig, hvor sjældent vi
end saas. Desuden traf jeg i de Dage for første Gang
den radikale Sociolog, Knut Wicksell, der delte mine
Anskuelser i den da indledede Sædelighedsfejde.</p>

<p>Af Norske lærte jeg Arne Garborg personligt at
kende. Min Artikel om ham havde jo givet Anledning
til Fejden, og paa dette Tidspunkt stemte vore
Grundanskuelser vistnok næsten fuldt overens. Jeg
nærede oprigtig Beundring for hans Oprindelighed
og hans Vid, og kan kun beklage, at hans Udvikling
senere har ført ham ad Veje, jeg ikke kunde
følge. Han havde i Kjøbenhavn en Støtte i Amalie Skram 
og var som hjemme i det Skramske Hus.</p>

<p>Den unge Skuespillerinde Ida Aalberg kom fra Finland
og banede sig med sin vindende Personlighed Vej til de
kjøbenhavnske Scener. Vi blev hurtigt bekendte. Straks
efter sin Ankomst tilbragte hun en Aften i mit Hus
med den svenske Sanger Algot Lange, Bissens, Walter
Runebergs og Alexander Kielland, paa hvilken sidste
hun gjorde et stærkt Indtryk. Da Talen en Dag kom paa
Begrebet Lykke, sagde hun: "Jeg vil slet ikke være
lykkelig, slet ikke leve idyllisk, er tilfreds med
at spore Lykken af og til. Jeg vil lide Alt hvad jeg
behøver at lide for at blive Kunstnerinde." Hun var
da det finske Teaters første Kraft, men var i stadig
Fremgang. Jeg indstuderede med hende den unge Frues
Rolle i Girardins Le supplice d'une femme, som det
følgende Aar Titelrollen i Odette. Senere bragte jeg
hende i Forbindelse med min Ven Josef Kainz, og hun
spillede med ham paa tyske Scener. Marie Seebach havde
tidligt lært hende Beherskelse af det tyske Sprog.</p>

<p><pb n="11" />.</p>

<p>Det Efteraar var et af de ulykkeligste Afsnit i mit
Liv. Det Had, der efterhaanden havde samlet sig i
enkelte kjøbenhavnske Kredse mod mig personligt, gav
sig pinlige Udslag, og dertil kom, at de offenlige
Tilstande var nedslaaende. Jeg havde et frygteligt
Indtryk af hvad man med et forskønnende Udtryk
kaldte "dansk Politik" og af den svage, uudviklede
Befolknings Mangel paa Modstandskraft overfor
Statskupet. Borgerstanden var mest slap og raa,
Mændene i den herskende Kaste frække. Regeringen
blev siden Januar ført paa Grundlag af en kongelig
Ordinans endog uden Skinnet af Lovlighed.
Det afstedkom ikke ringeste Bevægelse i Landet,
da Folketingets Formand under et Paaskud blev idømt
Fængsel paa sædvanlig Fangekost. Hørups Fængsling
troedes nærforestaaende; men han blev frifundet
(for dog senere at fængsles). Politikens anden
Udgiver, Herman Bing, sad i Fængsel. Bladet vandt
ingen Abonnenter ved Aarsskiftet og gik med et
maanedligt Tab af 2500 Kroner; det viste sig tilmed
under Bings Fraværelse, at Administrationen havde
været uforsvarligt skødesløs og voldt svære Tab. Ernst
Brandes, der overtog den, ønskede at faa Bing fjernet,
men Hørup vilde øjensynligt ikke bestyre Bladet sammen
med to Brødre, da han maatte frygte under enhver
Uenighed at være i født Mindretal. Saaledes saa det
sort ud for det Organ, af hvilket det kjøbenhavnske
Frisind havde ventet sig saa meget.</p>

<p>Hvorhen jeg end paa hjemlig Grund lod Blikket falde,
ingensteds saa jeg noget, der lovede godt.</p>

<p>Under disse Omstændigheder rørtes jeg af en Artikel i
Politikens Julenummer af Erik Skram, kaldet En Drøm,
ved hvilken han efter eget Sigende havde tænkt paa
mig: Han drømte, at han selvanden var paa en Rejse
hjemad. Men de kunde ikke finde Danmark. Rejsen
gik gennem Europa; dog Danmark var der ikke, og
den Rædsel groede op i dem, at mens de var borte,
var Danmark forsvunden af Jordens Overflade. Saa kom
de til en aaben Brandtomt, et Ødelæggelsens Værk med
en stram og sveden Lugt. Det er Danmark, sagde han
og saa fortvivlet paa hende. - Midt i Rummet stod
en Sarkofag; Laaget var halvt revet af, og Marmoret
bar mangfoldige Mærker af Ild. Han steg op og saa
ned i Sarkofagen. Der laa halv forkullet og sort,
men endnu kendeligt, Liget af den Mand, hvis Aand
han havde sat mest Pris paa af alle samtidiges i
Danmark. Han vilde skrige, og vaagnede.
<pb n="12" />.</p>

<p>Da jeg heftigt længtes bort, var det mig vel tilpas,
at man fra Varshav længe ivrigt havde opfordret mig
til at vende tilbage og tale der, helst om Polens egen
Literatur, som jeg efter Evne gennem Oversættelser
havde sat mig ind i. Allerede i Decembers Begyndelse
havde man fra Varshav telegrafisk anmodet mig
om at afstaa en Del af min Indtægt til offenlige
Foretagender, hvad jeg straks havde lovet. Saasnart
man vidste, jeg havde besluttet at rejse, modtog jeg
flere andre Anmodninger, som jeg gik ind paa, en om
at give en Part af Indtægten til La Société générale
des crèches, en om at give en anden Part til L'Oeuvre
de secours des institutrices.</p>

<p>Man bad mig, før min Afrejse skrive en Nytaarsartikel
til Politiken. Den blev temmelig lang. Jeg anfører
nogle Linjer af den :</p>

<p>Nytaar, Nytaarsdrømme!</p>

<p>A deo rex!</p>

<p>Det er udlagt: Kongen er af Gud, og har, ved
Gud! Retten til frit at vælge sine Ministre.</p>

<p>A rege lex!</p>

<p>Det er udlagt: Loven er ærlig, men Holden besværlig.</p>

<p>Populus grex!</p>

<p>Det er udlagt: Folket, en Flok Faar, der har Ret og
fuld Frihed til at klippes.
. . . . . . .
Ja, den staar, den stakkels gamle Verden, og hvert
Nytaar lægger et Aar til dens Alder. Men til alt
Held er det saa viseligt indrettet, at den med Aarene
stedse bliver yngre. Ethvert Nytaar forynger den. Og
det er Nytaarshaabet. At vente saa lidt godt som
muligt, sikkert kun at regne paa ondt af al Slags,
det er rigtigt, det kan aldrig skade; saa skuffes
man mindst. Men Et skuffer ikke: egen Vilje, den
ubrydelige, ja ubøjelige, aldrig at give tabt,
altid at være hundrede Gange større end sin Skæbne.</p>

<p>Ønsket om at en saadan Vilje maa vokse, det er
Nytaarsønsket til det danske Folk.
For mig selv skrev jeg Nytaarsdag: "Hvor er den tom,
den Snak om Fremskridtet, hvor er Menneskeheden
enfoldig og raa! Jeg vender i mit Sind stedse
inderligere tilbage til min hero-worship, Dyrkelsen
af de faa, som frembringer og forstaar. Saadan følte
jeg nøjagtigt den Dag, jeg fyldte sytten Aar. Jeg
husker det tydeligt, jeg gik i Snevejr og sagde til
mig selv: Sneen ligger i mit Haar, men mægter ikke at
hvidne det; der er langt igen. - Nu begynder mit Haar
at hvidne, og jeg føler ligedan. Dengang havde jeg
større Hang til at lyde og tjene et Geni end til selv
at raade. Det sidste kom med Modenheden. Der gives kun
ét afgørende paa Jorden: Vilje, ledet af Intelligens."</p>

<p>ANDET OPHOLD I POLEN</p>

<p><pb n="1" />.</p>

<p>Det meste af Januar 1886 gik tabt for mig under stærke
Feberanfald med fortsat Søvnløshed. I Maanedens
Slutning rejste jeg direkte til Varshav; det vil
sige, som det dengang var nødvendigt, over Hamborg
til Berlin.</p>

<p>I Hamborg traf jeg paa Gaden Frits Thaulow, hvem jeg
i længere Tid ikke havde set og som havde gennemlevet
alvorlige Skæbner i Mellemtiden. Der var sket et
og andet, som havde kunnet skille os ad; men vi
spiste Frokost sammen og havde Glæde af hinandens
Selskab. I Berlin modtog Konstanty Gorski mig paa
Banegaarden og førte mig med den Paastand, at hans
Fætter Josef Koscielski ellers ikke vilde tilgive
ham, med sig til Dressels bekendte Restaurant, hvor
et helt polsk Selskab sad tilbords. En dansk Kellner
i Etablissementet løb mig i Møde og hilste mig paa
Dansk med Udbruddet: "Jeg opvarter desværre ikke ved
Deres Bord." Der blev drukket megen Champagne til min
Ære og sagt mig, at "Alt i Varshav stod rede til min
Ankomst". Rygtet havde gaaet, at Politidirektøren
vilde negte mig Tilladelse til Foredrag, men det
forholdt sig ikke saadan.</p>

<p>Ved Grænsen i Alexandrowo saa det truende ud. Man
lod mig vente paa Undersøgelsen af min Bagage;
over hundredes
Pas blev raabt op før mit, indtil jeg var ene i
Rummet. Jeg var allerede vis paa at blive tilbagevist;
thi at jeg var den sidste, kunde umuligt være et
Tilfælde. Da kom den højeste Embedsmand, saa mig ind
i Øjnene, nævnte mit Navn og sagde paa Fransk: "Jeg
er Polak. Alle Aviser er fulde af Deres Ankomst til
Varshav. Kan jeg være Dem til nogen Nytte? underrette
Deres Venner telegrafisk?" - Imidlertid havde nogle
underordnede aabnet min Kuffert og vilde udtage Alt;
men han sagde paa Russisk: Ingen Undersøgelse!</p>

<p><pb n="2" />.</p>

<p>Mine Værtsfolk modtog mig paa Banegaarden i
Varshav. Den gamle Tjener kyssede heftigt mine
Hænder og bragte mig Portnøglen paa et Sølvfad,
som de erobrede Byers Borgere i gamle Dage bragte
Sejerherren den. Der fulgte smukke Dage, snart i
Hjemmet med Brzezinski, Benni, Gawalewicz, snart hos
Leo, Redaktøren af Gazeta Polska, med Sienkiewicz,
snart hos den gode Horowitz, der ikke havde glemt
sit Venskab for mig. Jeg lærte ret nøje adskillige
Mænd at kende, hvem jeg under mit første Ophold kun
flygtigere havde set, Mænd som Sicziski, Medlem af
Nationalregeringen 1863, gammel Sibiriak, fast af
Karakter, dæmpet og fin, Mænd som Boguslawski, der
ligeledes havde maattet vandre til Sibirien paa sine
Fødder, lænket til en Sidemand, nu en Journalist med
Holdning, Værdighed og en noget ældre Tids patetiske
Stil; dernæst Szymanowski, den gamle Forfatter og
Redaktør, skabt til stille Borger i en rolig Stat,
hvem Kosakkerne en Nat havde bortført fra hans
Familie til en Landsby i Ural, hvorfra han et halvt
Aar efter vendte tilbage uden at vide, hvorfor han var
bleven straffet; den muntre, joviale Komedieforfatter
Lubowski, der under alle Skæbner bevarede sit Humør;
Janiowski, Rogoszinskis Ledsager paa hans
Opdagelsesrejser i Afrika, en tiltalende, alvorlig
Mand. Straks de første Dage modtog jeg Indbydelser fra
smukke Damer som den statelige og fine Fru Kretkowska,
der havde tilbragt Aar i Sibirien, store Damer som
Grevinde Walewska, kloge Mænd som Polens første Læge
Baranowski, højkonservative Aristokrater som Louis
Gorski, der ikke misbilligede mit nære Venskab med
hans Brodersøn.</p>

<p>Jeg lærte lærde Mænd som Historikeren Jarochowski,
Arkivaren Pawinski at kende, ja saa at sige den hele
literære og kunstneriske Verden i Varshav. Ret nær
kom jeg Swietochowski, der uegennyttigt støttede
mig med sin aandrige Pen. Sienkiewicz viste
mig megen Opmærksomhed og sendte mig sine fine
Fortællinger, hvoriblandt de ganske smaa som Englen
eller Fyrvogteren tiltalte mig mest. Med Digteren
Boleslaw Prus, der oprindeligt var Haandværker,
men havde arbejdet sig frem til høj Kultur, havde
jeg lange Samtaler bl. a. om abstrakt æstetiske
Spørgsmaal som om det gyldne Snits Skønhedsværdi,
hvorpaa han selvstændigt var faldet uden at kende
Zeisings Forskninger derom. Virkeligt Venskab
følte jeg for Kunstkritikeren Antoni Sygietinski,
der dengang stod ene med moderne Syn paa bildende
Kunst i Omgivelser, som endnu dyrkede en gammeldags,
literært idealistisk Opfattelse af Malerkunsten og
lagde ringest Vægt paa det Maleriske i den.</p>

<p>Stor Opmærksomhed vistes mig af Polens rigeste
Mand, Stanislaw Kronenberg, der var gaaet med som
frivillig i den fransk-tyske Krig og paa Valpladsen
forfremmet til fransk Officer, en overordenlig smuk og
gennemdannet Mand, der havde ægtet en Russerinde. Blot
et Aar derefter ramtes han af et Slagtilfælde, der
berøvede ham Forstanden.</p>

<p>Udbytte havde jeg af det ret nære Bekendtskab med
Præsten Chelmicki, nær Ven af Sienkiewicz, en af de
faa katolske Gejstlige, hvem det stod frit for at
bevæge sig i
Selskabslivet i alle Krese, gaa i Teatret og
overhovedet vise sig paa Steder, som Præster ellers
holdt sig tilbage fra. Han kørte halve Dage rundt med
mig, da det gjaldt om at rydde de Hindringer af Vejen,
som optaarnede sig for Afholdelsen af mine Foredrag.</p>

<p>Ogsaa ganske unge Mænd omgikkes jeg, som en Student
Demby, der havde kastet sin hele Hengivenhed paa
mig (og formodenlig glemte mig Aaret efter); han
samlede paa Portræter og Tanker af mig, skønt jeg
gjorde mig lystig nok over ham derfor; dernæst den
unge Mosczinski, medicinsk Student og Socialist, en
af de Ynglinge, for hvis Fremtid man maatte frygte,
da han var alvorlig, arbejdsom og troende paa sine
Ideer; endelig var der først og sidst min Yndling,
Konstanty Gorski.</p>

<p>Jeg gjorde den selvstændige, entusiastiske Digterinde,
Marja Konopnicka, et langt Besøg, hvorunder hun læste
for mig sine Digte Credo og En fri Arbejder. Jeg
saa hos den udmærkede Maler Falad de værdifulde
Malerier, hvorpaa han arbejdede i sit Atelier, og
hos den lille Maler Koloszinski hans historiske
Samling af Malerier, Grev Mnizech og hans Hustru,
August den Stærke og Fru Orszelska, tilligemed hans
dejlige Samling af Guld- og Sølvmors-Silkeskærf,
over hvilke jeg drømte mig tilbage til de Tider,
da de bares til broderede Dragter.</p>

<p><pb n="3" />.</p>

<p>Ikke faa var de Kvinder, som gjorde Indtryk paa mig
ved Originalitet eller Skønhed. Der var den smukke,
livfulde Fru Adelstein, Bennis Søster, med snehvidt
Haar til friske Kinder, der roligt bar sit Ægteskabs
Ulykke, Mandens Blindhed. Hun havde to kønne unge
Døtre, Lili og Hella, og førte et meget besøgt Hus,
som jeg paa Grund af de i
Reglen evnerige og let melankolske Mænd, der Aften
efter Aften fra deres eget Hjem søgte derhen, spøgende
plejede at kalde la crèche des maris malheureux. -
Der var den kvindelige Læge Fru Dobrska, som var
gift med en Læge. Hun var inde i sin Videnskab som
en Mand, var desuden følelsesfuld, vittig, skemtsom,
undertiden trods lagtagelsen af al Værdighed overgiven
som en sorgløs, ung Kvinde. Hvor kunde hun gække En,
naar hun traf En paa Maskebal!</p>

<p>Der var den for Polens Fortid begejstrede Frøken
Koscialkowska fra Wilna, der førte mig rundt i
Samlinger, Biblioteker og Kirker. Med stille Andagt
gjorde hun mig i den Zamoyskiske Bogsamling opmærksom
paa en lille Bog, en af hendes og Polens Helte tidt
havde havt i sin Haand. Der var noget i hendes Væsen,
hvorom jeg senere blev erindret ved Ellen Key.</p>

<p>Der var Skønheder som den indtagende Fru Godlewska,
den majestætiske Dejlighed Grevinde Ostracka,
og højfornemme Kvinder som Grevinde Krasinska,
født Potocka, Enke efter Digteren Sigismund
Krasinskis Søn. Hun kaldtes Polens første Dame og
var æret som en Helgeninde, fordi hun som Enke havde
trukket sig tilbage til sit Gods i Tatrabjergene
og tilsyneladende helt gik op i Godgørenhed og
Moderkærlighed, idet hun selv ledede Opdragelsen af
sin lille Søn. Hun mistede Helgenglansen, da hun til
almindelig, men ikke retfærdiggjort, Forbauselse
forlovede og giftede sig paany. Jeg saa hende en
Dag med sjælden Anstand opføre Mazurkaen paa et
Raadhusbal.</p>

<p>Der var videre hendes Navne og Niece Grevinde Martha
Krasinska, født Puslowska, hvis Mand var dannet
og elegant; hun var Kusine til Konstanty Gorski,
havde et Udtryk af sjælfuld Godhed og Blidhed, et
indsmigrende, elskværdigt Væsen, var entusiastisk
for Literatur, led vel Paul Bourgets første Romaner
med deres Blanding af Kvindedyrkelse og
Erotik. Hun indbød mig til at tilbringe Sommeren paa
Landet i hendes Hjem.</p>

<p>Der var Grevinde Lubinska fra Litauen, en Dame,
der havde lidt et uhyre Pengetab, vel af en Million
Rubler, uden at bevæges ved Tabet, og som nu fandt
sig veltilpas i smaa Forhold. - Der var en ung Frøken
Sianozceska (Sjanochentska), halvt neapolitansk,
halvt arabisk af Aasyn, og dog sarmatisk i sit
Væsens Stil, i sin slaviske Ynde, med en vild
besnærende Fortryllelse til to spillende, leende,
brune Barneøjne.</p>

<p>Der var den mærkelige Fru Malkowska, Datter af General
Arnaud og en Russerinde, men polsk af Hjertelag som
af Sprog, en Dame med afvekslende Skæbner bag sig,
der havde været rig og fattig og rig og i sit fattige
Livsafsnit havde oprettet et Modemagasin. Hun var
det modsatte af en Kvindesagsdame, men sprudlende
af Iagttagelsesevne og Aand. Hun nærede Lede ved sit
eget Køn: "Manden er tidt raa og dum, Gud véd det. Men
Kvinden er næsten altid petite et mesquine. Ingen,
der ikke har havt et Modemagasin, kan tale med om,
hvad Kvinden er."</p>

<p>Der var Madame Czaruska, helt Verdensdame, køn,
lunefuld, hvis Velvilje jeg mistede, da Kraj i
Oversættelse bragte en Artikel af mig, hvori jeg om
hendes Fader, Teaterpræsidenten Godecki, havde brugt
Ordene ikke elsket. (Han havde hos Russerne gjort
Afbøn for sin Søns Heltemod og derved forskertset
sin Agtelse i de Indfødtes Krese.)</p>

<p><pb n="4" />.</p>

<p>Det var nødvendigt at nævne nogle Enkeltheder for ikke at 
svæve i det Almindelige. Men disse Enkeltheder giver ingen 
Forestilling om hvad mit andet, næsten fjerdingaarlange 
Ophold i Varshav kom til at betyde for mig. Det
gav mig efter det sidste afskyelige Aar i Kjøbenhavn
min Frejdighed tilbage, ikke just min Selvtillid, thi
den var ikke bleven svækket, men den dybe Følelse af,
at aldeles Ingenting afhang af min Stilling i Hjemmet,
hvor uanselig den end var og blev.</p>

<p>Jeg yndede ikke dengang store Ord og ynder dem lige
saa lidet nu. Men jeg havde her i Varshav ikke blot
genfundet mit gamle Held, idet disse Foredrag, jeg med
Uro og den omhyggeligste Agtpaagivenhed udarbejdede,
lykkedes for mig. Jeg havde desuden den sikre Følelse
af, at jeg for nogle Uger havde sat en hel Nation i
Bevægelse, ikke blot havde vundet dens Yndest, men
bragt den en Impuls. De Timer, da hine Foredrag blev
indstuderede, er forblevne i min Erindring som nogle
af de smukkeste, jeg har levet, intime som de var.</p>

<p>Uden en enkelt Families Hengivenhed havde jeg aldrig
kunnet tilfredsstille alle de Krav, jeg stillede
til mig selv i sproglig Henseende og i Henseende
til Diktionens Sikkerhed. Endnu mindre havde jeg
kunnet faa mine Foredrag oversatte paa Russisk
til Apuchtins Censur i den korte Tid, der var mig
levnet dertil. Frøken Jozefa Szebcko, som jeg under
mit første Ophold i Alt havde set nogle Gange i
Selskab, havde med slaviske Damers Sprogtalent lært
sig Dansk til Fuldkommenhed i det Aar, som var gaaet
hen. Hun, der kunde Fransk langt bedre end jeg, var
mig behjælpelig med Oversættelse til Fransk af hvert
Blad, jeg skrev, alt som det kom fra min Pen. Hendes
unge, 28aarige Moster, Sophie Rutkiewicz, et Vidunder
af Godhed og Begejstring, oversatte samtidigt Blad
for Blad paa Russisk, saa neppe havde jeg fuldendt
mine Foredrag paa Dansk, før de forelaa udarbejdede
i tre Sprog.</p>

<p>Af de to Søstre Szebeko døde den da nittenaarige Lola, 
en Gazelle af Ynde, med den ganske unge Piges
Slagfærdighed og Kækhed i sit Væsen, blot et Par Aar
derefter. Den ældste gjorde, som ovenfor berørt,
<pb n="25" />aarig, som hun dengang var, ikke blot paa mig, men
paa alle, som kendte hende, Indtryk af overordenlig
Karakter. Maleren Horowitz sagde en Dag: "Ifald jeg
skulde male en Heltinde, vilde jeg aldrig udbede mig
anden Model end Frøken Jozefa." Og da man forelagde
den unge Mosczinski et Album, hvori han blandt andre
Spørgsmaal skulde besvare dette: Hvilke Egenskaber
forlanger De af en Heroine? skrev han: Jeg vilde
aldrig kræve andre end dem, min Kusine Jozefa har.</p>

<p>Det var nødvendigt for mig at faa en Mængde
Enkeltheder af polske Digtninge, som ikke eksisterede
i noget mig tilgængeligt Sprog, oversatte fra Bladet
paa Fransk, sammenligne dem med andre og overveje dem
kritisk, og det var mig ikke mindre nødvendigt at lære
den korrekte Udtale af talrige, for en nordisk Tunge
vanskelige, polske Navne. Desuden vilde jeg gennemgaa
og indøve mine Foredrag paa Fransk, saaledes, at jeg
forud var klar over enhver Betoning, enhver Pause,
ethvert Forte og Piano. Ikke at jeg altid kom til
at sige det, som det var indøvet; men jeg vilde
ikke lade noget staa ugennemarbejdet. Aften efter
Aften sad jeg da med Søstrene og deres unge Moster,
der var utrættelige i deres Taalmodighed, i deres
Hjem i Prozna-Gaden, næsten uafbrudt arbejdende med
Oversættelser fra Polsk og Gennemgaaen af Fransk. Vi
havde intet andet at spise end tørt Hvedebrød,
drak dertil The og en Smule Vin; men de unge Damer
holdt ud med mig, i Regelen til Kl. 1 eller 2,
undertiden til Kl. 3 om Natten uden at Nogen af os
følte sig slap. Det var en Arbejdsidyl, som jeg ikke
har oplevet den før eller siden. De unge Piger var
ikke mindre ivrige end jeg selv for at disse Foredrag
skulde blive en Succes og helst mer end en Succes,
og naar Vanskelighederne overvandtes
og Arbejdet skred frem, bredte ligesom en blid Ekstase
sig i det lille Rum, og jeg for min Del følte, alt
som Nerverne ud paa Natten overspændtes, under den
lette Anstrengelse Glimt af en mig ganske ny Art
aandig Lykke.</p>

<p><pb n="5" />.</p>

<p>De Gange jeg i Slutningen af Marts 1886 talte i
Raadhussalen i Varshav, staar endnu for mig som nogle
af mit Livs store Øjeblikke, i hvor mangfoldige Sale
rundt om i Europa jeg end siden da har talt. Det at
Æmnet var polsk, gjorde Udslaget.</p>

<p>Straks jeg talte første Gang, var Salen overfuld
af langt flere end de 1200, der sad. Alt var der:
Literatur, Teater, Kunst, Aristokratiet, Ungdommen. 
I de første Rækker, hvor de fornemste Mænd og Kvinder
havde faaet Plads, havde Øjet saare meget smukt at
hvile paa. Paa min højre Side havde jeg Teatrets
dygtige Kunstnere og smukke Skuespillerinder, paa
min venstre Side de Mænd og Kvinder, jeg personligt
havde indbudt.</p>

<p>Man hilste mig med stærk Applaus. Da jeg havde talt
fem Minutter, afbrødes jeg af en saadan Bifaldsstorm,
at jeg maatte standse. Det var efter Sammenligningen
af Polens Literatur med det bekendte Billede af
Gabriel Max, Veronika-dugen med de tilsyneladende
først lukkede, saa aabne Øjne. Man kaldte mig efter
min Bortgang stadigt ind i Salen paany. De fornemme
Damer stod med deres Stole i Haanden og slog dem i
deres Iver mod Gulvet for at demonstrere. Jeg hørte
Raab som: "II faudrait lui élever des statues" og
andre lignende Tilraab. Det katolske Partis Chefer,
Fyrst Lubomirski og Grev Przedczecki, kom at lykønske
og indbyde mig.
Da jeg Dagen efter gik ind i en privat Malerisamling
og havde været der noget, kom Damen, som ejede
Lokalet, ilende imod mig, gav mig Pengene tilbage
og sagde: "Jeg erfarer i dette Øjeblik, at De er
i Galleriet. Det er en saa stor Glæde for mig, at
jeg umuligt kan tage Penge derfor." - Og hun bad
mig medtage nogle Fotografier af Kunstværkerne som
Erindring.</p>

<p>Da jeg sluttede, var Byens Velvilje paa
Kogepunktet. Jeg kunde flere Gange neppe komme til
Orde for Bifaldets Vedvaren, og hvert Øjeblik brød det
løs, dog ingenlunde spontant, men altid paa Steder,
hvor det ikke stillede mig blot. Det var mig, som
havde jeg Salen i min Haand.</p>

<p>Fremkaldelser og Kranse opnaar enhver Skuespiller
og Sanger, der har Held med sig. Saa uforstandig
var jeg ikke, at jeg lagde Vægt derpaa. Men det, som
rørte mig, var, at man betragtede mine Foredrag som
en politisk Begivenhed, som Europas Protest mod det,
der skete i Polen da. Jeg var "Polens Ven, som havde
bragt det Trøst i Modgang", den Mand, hvem Landet var
taknemmeligt. Man tænkte sig endog i sin Naivetet,
at naar Russerne havde tilladt mig at tale, mens de
ellers - tidt i sidste Øjeblik, efter at Censuren
havde godkendt og tilladt - forbød andre Foredrag
(som lige da Jarochowskis), saa beroede det paa,
at Russerne var imponerede af mit Navn. Det var
de selvfølgelig saare langt fra at være; men de
vilde overfor en Fremmed vise sig som en civiliseret
Regering; de yndede ikke, det skulde demonstreres for
Europa, hvor haardhændede og despotiske de var. Hvad
jeg i hine Timer i Varshavs Raadhussal ydede, blev
tifold givet mig tilbage i den elektriske Strøm,
som først fra Salen, senere fra den polske Presse
slog mig imøde og betog mig.
<pb n="6" />.</p>

<p>Foredragene blev iøvrigt meget omtalte ogsaa i de
russiske Aviser. Langt fra at misstemme frisindede
Elementer i Rusland imod mig bevirkede de, at jeg
i selve Varshav modtog gentagne Opfordringer til
at komme til Petersborg og tale der. I ét Brev, jeg
modtog fra en meget begavet Mand, hed det: "On vous
aime assez ici pour vous rendre le séjour agréable
même après Varsovie." I et andet: "Péters-bourg vous
dit comme Mlle Lespinasse à son amant: je vous aime;
je souffre sans vous; je vous attend."</p>

<p>Opfordringerne kunde ikke være hjerteligere. Men det
forekom mig, som tilføjede jeg Polakkerne en Tort,
ifald jeg nu fra Varshav tog til Petersborg. Jeg
svarte da med Afslag, men lovede mig selv og mine
Indbydere, at jeg vilde tage til Rusland det følgende
Aar, og da direkte fra Kjøbenhavn.</p>

<p>Jeg véd det saare vel: Hine Indtryk er længst
fortrængte af andre stærkere; de Mennesker, der modtog
dem, er ældede eller døde. Hin flygtige Begejstring
er for længst saa glemt som havde den aldrig flammet
op. Min Optræden i Varshav var en Foreteelse uden
større Betydning som uden Følger. Er jeg end sikker
paa at have saaet nogle Sædekorn, der sidenhen
har spiret, alt i alt var jeg jo ikke andet end et
forbifarende Fænomen.</p>

<p>Men har mit Ophold i Varshav end ikke kunnet betyde
noget større for Polen, det har betydet meget for mig
selv. Det gav mig mine Kræfter tilbage, forvissede
mig om dem, satte mit Væsen i Svingning paany.</p>

<p>Man tro blot ikke, at mit Udbytte indskrænkede
sig til en Hoben Salon-Erfaringer og nogle
Forfængeligheds-Triumfer.</p>

<p>Ved min Mangel paa Kendskab til Sproget var jeg naturligvis 
forhindret fra at studere Folk og Land i brede Træk. Men 
jeg havde gennem den polske Literatur modtaget et
dybt Indtryk af Folkeaanden, og det var selve denne
Folkeaand, jeg sporede som et brusende Vejr Ansigt
til Ansigt med den i russisk Polens Hovedstad.</p>

<p>Jeg var dykket ned i en mig ny Verden, hvor meget
Gammelkendt, som den romerske Katolicisme, viste
sig for mig i et nyt Lys. Her saa jeg jo en katolsk
Gejstlighed i Krig paa Liv og Død med Magthaverne,
jeg, der, som født i et luthersk Land, ikke havde
kendt anden Gejstlighed tilbunds end en, der forholdt
sig servil overfor enhver Konge og enhver Regering. 
I denne nye Verden var endelig Et mig afgørende nyt,
den slaviske Folkeaand i dens Ejendommelighed som
polsk. Havde jeg først lært Norden at kende, saa den
romanske Aand, derefter den germanske, nu aabnede
det sidste europæiske Mysterium, den slaviske Sjæl,
mig sine Dybder.</p>

<p>Og denne Verden var et Amerika for mig.
FORHOLD TIL UDLAND OG INDLAND I 1886</p>

<p><pb n="1" />.</p>

<p>I Kjøbenhavn ventede en stor Masse Arbejd paa mig,
Omarbejdelsen af flere Bind Hovedstrømninger paa
Tysk, Forberedelse af Forelæsninger, og en Mængde
forskelligartede Korrekturer. Jeg havde i det
Øjeblik Arbejder under Trykken i Boston, Varshav,
St. Petersborg, Leipzig, Frankfurt og Berlin.</p>

<p>Jeg fordybede mig i fransk Literatur, idet jeg
agtede at holde Foredrag om den. I Zola's L'Oeuvre
slog mig mest de oftere forekommende Ord les longs
découragements de l'artiste, den Modløshed, jeg kendte
saa godt. Imidlertid savnede jeg ikke Paaskønnelse
udefra. Pol de Mont sendte mig en Digtning, der
var tilegnet Georg Brandes. Carl Ewald tilegnede
mig sin ny Roman Lindegrenen og Schandorph sin nye
Digtsamling.</p>

<p>Kristiania Studenter havde anmodet mig om at tale
for dem i Slutningen af April, og da jeg tog imod
Tilbudet, fik jeg fra Norsk Arbejdersamfund en
Opfordring af samme Art.</p>

<p>Paa Skibet, som skulde føre mig til Norge, sagde
Kaptajnen kort efter Afgangen: Generalstorm! og alle
Bølger gik i nogle Timer over det høje Dæk. Det sneede
desuden voldsomt. Saa blev Vejret stille.
Vi havde den hele franske Circus Léonard-Houcke
ombord, og jeg talte i længere Tid med de unge
Beridersker af Truppen, vakre, velopdragne Piger,
hvem jeg hjalp med at gøre sig forstaaelige for
Mandskabet.</p>

<p>De to Frøkener Houcke var meget forskelligartede.</p>

<p>Den ældre var mørk, fyrig, helt igennem Artist; hun
vidste neppe, i hvad By hun var kommet til Verden,
bekymrede sig ikke derom: "Jeg er født i Circus,
trives kun i Circus; Circus er mit Hjem og mit
Liv." Hun var vel tilfreds med at drage fra Land
til Land og By til By i evig Uro. Landene var kun
skiftende Kulisser omkring det faste Kastel, Circus,
der var ens allevegne. Arenaens Dunstkres, Staldenes
gode Lugt, Forestillingerne om Aftenen med Piskeknald
og Musik, med stærk Belysning og bragende Applaus,
det gav hende den eneste Livsfornemmelse, der forekom
hende væsenlig og nødvendig.</p>

<p>Den yngre var helt modsat. Spædere af Bygning og
noget finere af Udtryk kendte hun intet bedre end
at fordybe sig i en Bog. Hun var saa læselysten, at
hun kunde overhøre Klokkesignalet, som ringede hende
ind i Circus. Og virkelig var hun meget belæst. Det
interesserede mig, at hun bl. A. kendte Edmond
de Goncourts Artist-Roman: Brødrene Zemganno. For
hende var heller ikke Arenaens Sand og Muld nogen
Hjemstavn; for hende var Lykken at bo paa Landet,
eje et Hus og et Stykke Jord, leve ganske idyllisk
og stille. Hvorledes det senere er gaaet den ældre,
véd jeg ikke; men det er blevet mig sagt, at den
yngre opnaaede sit Ønskes Maal, idet hun blev gift
med en dansk Landmand paa Lolland eller Falster.</p>

<p>Da vi havde snakket sammen i nogen Tid, sagde den
ældre: Ikke sandt, ogsaa De er Artist? Men hvad Slags? 
jeg tror: Recitator. - Vi nærmede os Land, og der var 
sort af Mennesker paa Bryggen. De unge Piger var
fyldte deraf. Har man indfundet sig i saa stort
Antal for at se Circus Léonards Ankomst?</p>

<p>Det var Studenterne med deres Faner under Anførsel
af Samfundets Formand, Frits Thaulow, som ventede mig
paa Bryggen og som, da Skibet lagde til Land, hilste
mig med gentagne Hurraraab. De unge Piger sagde med
stille Velopdragenhed, da jeg blottede mit Hoved:
"Det er nok Dem og ikke os, hvem man modtager". -
Jeg havde undt dem, at det var dem.</p>

<p><pb n="2" />.</p>

<p>Johan Sverdrup var den første, hvem jeg besøgte. 
Han førte en lang politisk Samtale med mig, hvis
Udgangspunkt var hans Tro paa en nær forestaaende
Krig mellem Rusland og Tyskland, en Tro som - vel mest
paa Grund af de russiske Blades ophidsende Artikler -
dengang deltes af de Fleste. Men atter overraskedes
jeg af det fantastiske Element i hans Sind. Han vilde
vide, man i Berlin tænkte paa at fjerne det danske
Dynasti som russisk sindet og at give Kongeriget Polen
til Østerrig. Hvorledes det tyske Rige med Posen som
prøjsisk Provins kunde attraa et Østerrig, der som
slavisk Stat styredes af Polakker, var et Spørgsmaal,
der ikke rejste sig for ham.</p>

<p>Straks efter Ankomsten maatte jeg love Formanden for
Arbejdersamfundet at tale om Lassalle. For Studenterne
skulde jeg tale om Polen, som jeg saa nylig havde
besøgt. Begge Foredrag lønnedes med det stærkeste
Bifald.</p>

<p>Da jeg havde talt om Polen, gik en bredskuldret polsk
Flygtning ved Navn Szazinski, der havde kæmpet med i
<pb n="186" />3 og siden var bosat i Kristiania, hen imod mig,
satte mig paa sin Arm og bar mig rundt under Jubel.</p>

<p>Det viste sig imidlertid, at Æmnet ikke havde været
alle tilpas. Ved et Gilde i Studentersamfundet
angreb Hans Jæger mig for at jeg ikke havde talt om
ham istedenfor om Polen. Det kunde jo være ganske
underholdende at høre om "disse undergaaede Folk",
men hvad man havde ventet af mig, var, at jeg
skulde tage Stilling til ham og hans Sag, som den
var udviklet i hans Bog Kristiania-Bohêmen. Jeg
svarte skemtende: "Jeg vidste ikke af, at De er
Verdens Midtpunkt". Enkelte Andre talte imidlertid
i samme Aand. En stor Del af Ungdommen med Mænd som
Advokat Ludvig Meyer og Maleren Christian Krohg i
Spidsen var helt optagne af Hans Jægers Lærdomme, som
formelt gik ud paa, at Literaturen skulde indskrænke
sig til sandhedskærlig Optegnelse af det virkelig
Hændte, særlig det, der ellers ikke betragtedes
som omtaleligt, reelt gik ud paa Godkendelsen af
en ubetinget erotisk og sensuel Utvungethed som ene
lyksaliggørende Menneskeslægten.</p>

<p>Skøndt Hans Jægers Bog bl. A. ved Maaden, hvorpaa den
drog enkelte Privatmænd som Skavlan og Bjørnson ind
i Fortællingen, stødte an mod god Kunst og god Smag,
var Regeringens Holdning overfor den uforsvarlig. 
Det var helt trist at se Norges første Venstreregering,
at se Johan Sverdrup, hvem Jæger havde forgudet,
kræve Forfatteren anklaget for utugtig Skrivemaade og
besørge ham sat bag Bolt og Slaa for lange Tider. Det
havde været mig umuligt at godkende Jægers Lærdomme;
men det var mig umuligere at godkende Myndighedernes
Holdning overfor ham. Jeg fik da begge Parter imod
mig. De unge Hedsporer i hans Følge harmedes over
min Kulde, og i de Jæger fjendtligt sindede Organer
som Kristiania Dagblad blev jeg, paa Grund af min
Synsmaades Ulighed med Bjørnsons, under Overskriften
Fritænkersk Reaktion angrebet sammen med Jæger som
reaktionær: Hvad den fritænkerske Reaktion vilde, var 
"Opløsning af Familielivet". Pudsigt nok havde denne
Artikels Forfatter selv opløst en Familie - og gjorde
saaledes ikke Brud paa den almindelige Regel, at
Brandstifteren raaber Brand!</p>

<p>Da jeg paa hin Tid udgav min gamle Oversættelse af
Stuart Mills Kvindernes Underkuelse og forsynede den
med en ny mod den gængse Opfattelse af Ægteskabet
rettet Indledning, polemiserede tidligere Tilhængere
imod mig med Alvor og Overlegenhed. Min Trøst var,
at hvor i Europa jeg end var kommen hen, tænkte de
mest fremragende og oplyste Mænd som jeg om disse
Spørgsmaal. Ligefuldt var det naturligvis en Pine at
være flere hundrede Aar forud for Mængden, om saa
blot paa et eller to Punkter. Anatole France har i
vore Dage med Rette i sin Bog Sur la pierre blanche
henlagt disse Spørgsmaals Løsning til Fremtiden. Den
unge Franskmand, der vaagner efter 367 Aars Søvn,
spørger en ung Pige: Kendes Ægteskabet hos Jer? og
faar Svaret: "Ja, det skal endnu findes hos enkelte
Hottentot-Stammer. Vi andre giver og tager ingen
Løfter."</p>

<p>Der blev foranstaltet en stemningsfuld Fest for mig i
Sandviken. Den forherligedes af gode Talere og meget
smukke Damer. Særligt hjertelig var en Tale af Advokat
Ludvig Meyer, der uanset sin Stilling som Hans Jægers
nære Ven fremhævede, hvad det gamle Tidsskrift Det
nittende Aarhundrede havde betydet for ham i hans
første Ungdom.</p>

<p>Efter Sædvane gav dette mit korte Besøg i en
udenlandsk By den danske Presse Anledning til saa
mange Usandheder at der, ifald jeg var bleven
hjemme, normalt udkrævedes en Maaned til deres
Tilvejebringelse.</p>

<p>Det meste af hvad Dagbladet og Nationaltidende
svælgede i, stammede fra det norske Aftenposten og
drejede sig om Ordskiftet ved et Studentersold i
Anledning af Hans Jægers Bog, der dog fra ingen af
Siderne havde nogen</p>

<p>fjendtlig Karakter og i ethvert Tilfælde maatte
opfattes som ganske privat.</p>

<p>Man havde i Kristiania sagt mig, at Aftenpostens
Referent, som ikke selv havde Adgang til Salen,
havde anmodet en af de Opvartere, der forsynede
Deltagerne i Gildet med Drikkevarer, om af og til
at have et vaagent Øje med hvad der foregik og af
og til at laane Diskussionen et aabent Øre og saa
i sine ledige Øjeblikke meddele Referenten, der
ventede i en Restaurant i Nærheden, Resultatet af
sine Iagttagelser.</p>

<p>Dette forklarede og undskyldte jo meget, som ellers
maatte tilskrives ganske gemen Løgnagtighed.</p>

<p>Skønt Opvarteren rimeligvis anspændte sin
Opmærksomhed, havde han undertiden hørt fejl,
undertiden misforstaaet; han maatte jo have et aabent
Øre for mangt et Vink, der laa udenfor Ordskiftet.</p>

<p>Hertil kom, at Aftenpostens Referent paa Grund af
manglende Evne maaske ikke har kunnet hæve sig til
Opvarterens Niveau og mere upartiske Standpunkt.</p>

<p>Intet Under altsaa, at Resultatet blev bedrøveligt.</p>

<p>Ikke en Sætning, der var lagt mig i Munden, havde
jeg sagt, og neppe en Sætning af dem, der anførtes,
var bleven sagt imod mig.</p>

<p>Saaledes lod Aftenposten (og efter den Dagbladet
og Nationaltidende) Advokat Ludvig Meyer kalde
mig lumpen. Hr. Meyer brugte vistnok Ordet lumpen,
dog ikke om mig, men om visse Skribenter, der først
bekendte sig til radikale Anskuelser, senere faldt fra
- hvad dog altid gjorde nogen Forskel. Han nævnede
to Navne, som Opvarteren havde overhørt og som jeg
ikke skal gentage.</p>

<p>Dernæst lod disse Blade mig sige, at det var ikke altid 
de bedste Tanker, som ikke kunde forstaas af Idioter. 
Jeg sagde Millioner. Opvarteren havde hørt fejl.
Den næste Dag ved det sluttede Middagsselskab i
Sandviken havde Referenten atter havt en Opvarter
til Hjemmelsmand og Resultatet blev ikke smukkere.</p>

<p>Nationaltidende bragte følgende Notits:</p>

<p>Dr. Georg Brandes i Norge. Under vor Landsmands Ophold
i Kristiania var der foranstaltet en "Æres-Middag"
for ham, og ved denne var det "med megen Takt" -
skriver Kristiania Aftenposten - overdraget Sagfører
L. Meyer at holde Festtalen for Gæsten. (Hr. Meyer
havde et Par Aftener forud temmelig utilsløret sigtet
Dr. G. Brandes for at være "lumpen"). I bemeldte
Tale fik Dr. G. Brandes bl. a. at høre, "at hans
Standpunkt nu forlængst var tilbagelagt". Dr. Brandes
"takkede bevæget for Skaalen, idet han fremholdt,
at han af denne havde faaet det Indtryk, at hans Tid
snart var forbi."</p>

<p>Nogen Bevægethed lagde jeg ikke for Dagen. Men hverken
havde Hr. Meyer sagt noget, der nok saa fjernt lignede
det, der var lagt ham i Munden, eller jeg en Stavelse,
der havde den ringeste Lighed med det, der her endog
som Citat med udhævet Skrift blev tillagt mig.</p>

<p>Indenfor mere humoristiske Grænser bevægede Spasen
sig, naar den ubekendte Opvarter eller den anonyme
Stymper af en Referent fandt, at hvad jeg i et
Foredrag om Polen havde sagt, ikke var andet end "hvad
ethvert almindelig dannet Menneske vidste om dette
Land". Hvorfor ikke straks sige enhver almindelig
dannet Opvarter? Der var ganske sikkert ikke én
Enkelthed i mit Foredrag, som Aviserne nogensinde
havde anet det Ringeste om; der blev ikke nævnet
et eneste Navn, de før havde hørt. Men de troede,
det hørte til almindelig Dannelse at vide alt dette
og vilde ingen Blottelse give sig.</p>

<p>I Kraft af en Korrespondance til et andet Blad, der
med nogle Udeladelser aftryktes - meddelte det danske
Dagblad sine Læsere, at jeg "kun havde gjort tynd
Lykke i Kristiania".</p>

<p>Blandt de udeladte Steder angaaende mit "eneste
Foredrag" - som det kaldtes, skønt jeg holdt to -
var imidlertid ved et Tilfælde ogsaa denne Sætning:
"Forøvrigt modtoges Brandes naturligvis med Entusiasme
baade ved sin Indtræden og efter sit blændende
Foredrag."</p>

<p>Som man ser, blev en Del af den dansk-norske Presse
sig stadigt lig i sin Holdning overfor mig.</p>

<p><pb n="3" />.</p>

<p>I den senere Tid havde Trængslen paa Universitetet
været saa stærk, at Publikum led derunder, selv naar
jeg den ene Gang, jeg holdt mit Foredrag, tog Entrée
og den anden Gang talte for Alle og Enhver. Jeg
mente derfor at handle i Publikums Interesse, naar
jeg, der havde Universitetssalene frit, nu ligesom
paa Prøve lejede et større Lokale i Byen til de Par
første Foredrag, jeg agtede at holde. Medens hine
Sale var snevre, var Wittmacks Lokale rummeligt nok,
og jeg lod forsøgsvis 600 Adgangskort trykke. Men
jeg fik neppe 60 afsatte og end ikke mine Udgifter
erstattede. Jeg kom fra Varshav, hvor jeg havde solgt
<pb n="3" />,600 Adgangskort i to Timer, og fra Kristiania,
hvor der havde været fuldt indtil Trængsel, da jeg
talte. Jeg mærkede, jeg var kommen hjem, og til en
By, hvor man ikke yndede noget Usædvanligt, og jeg
talte fra da af ikke mere paa egen Haand udenfor
Universitetet.</p>

<p>Naar jeg efter en kortere eller længere Tids
Fraværelse vendte tilbage til Kjøbenhavn, var det for
alle, som ventede og lurede paa at bruge mig, Signalet
til at kaste sig over mig med deres Anmodninger,
Plagerier, Manuskripter osv. I denne spiritistiske
Tidsalder er Plageaander de eneste Aander, jeg
nogensinde har set.
Allerede da var Manuskriptbombardementet blevet saa
stærkt, at det var min daglige Plage. I Almindelighed
blev Tilsenderne grove, saasnart jeg enten ikke
havde faaet Haandskriftet læst eller havde forlagt
det eller ikke fandt det godt. En Dag fik jeg Besøg
af en Teolog, der paa indtrængende Spørgsmaal tilstod,
at han af Hjertet hadede mig og min Retning, men efter
i fire Aar at have skrevet Dramaer, var kommen til
det Resultat, at jeg dog var den eneste, hvis Dom
han stolede paa.</p>

<p>Skærsommer bragte den sædvanlige Tilstrømning af
Fremmede til Kjøbenhavn, som ikke undlod at søge
mig. Fra Sverig alene kom det Aar som sædvanligt Fru
Edgren, der nu for første Gang var hjertelig i sin
Tale, ja havde Ømhed i Stemmen. Man sagde, hun for
første Gang i sit Liv var bleven grundigt forelsket,
og dette maa da have smeltet hendes Hjerte. Hun
fortalte f. Eks., at hun i Schweiz havde truffet en
ung Russer, der af Begejstring for mine Skrifter
havde lært sig Dansk, men af Undseelse og Respekt
aldrig havde skrevet mig til. Saadanne Behageligheder
plejede hun ikke at sige. Det var nu otte Aar siden
jeg første Gang havde gennemlæst et Manuskript for
hende, og jeg var bleven ved dermed; men det forekom
mig ikke desmindre, som om hun aldrig havde lært det
ringeste af mig.</p>

<p>En Dag kom hun med Fru Sonja Kovalevski, hvis
Bekendtskab jeg paa den Tid gjorde. Den berømte
Frue var livlig, kvidrede som en Fugl, snakkede
afvekslende i tre Sprog, saa man var tilmode, som
bladede man i en Ollendorf. Hun gjorde et Indtryk af
ualmindelig Opvakthed, men gav mig ikke Indtrykket
af den Genialitet, hun efter deres Vidnesbyrd, der
stod hende nær, utvivlsomt sad inde med.</p>

<p>En Uges Tid derefter kom for første Gang en ung Frøken 
Mathilda Kruse (den senere Fru Malling), der som 
Forfatterinde af en lille Fortælling Bertha Funcke formelig
var bleven boycottet i Sverig, og gjorde mig
et Besøg. Hun var fra Skaane, Landbarn og dog
tidligt Dame, hos hvem jeg endnu ikke kunde spore
den historiske Sans og Interesse, der gjorde hendes
senere Bøger værdifulde.</p>

<p>Omtrent samtidigt indfandt sig i Kjøbenharn Fru
Victoria Benedictsson, en høj Dame, der langsomt
bevægede sig paa Krykker, da hun havde været
sengeliggende i Aarevis. Hun var en aarvaagen
Aand, der efterhaanden udviklede et alvorligt
Fortællertalent. Som Digterinde skortede det hende
paa Selvtillid, og hendes Talent var bestandig
som bristefærdigt overfor Kritiken, ifald denne
tog lidt haardt paa hende. Ret ulig hende var Fru
Alfhild Agrell, da ikke mindre omtalt end Fru Edgren,
en af de mange svenske Damer, Ibsens Dukkehjem og
Kvindebevægelsen havde vakt. Hun havde da endnu ikke
fundet sit Felt, ikke udfoldet de Evner, hun senere
i komisk Retning lagde for Dagen. Paa den Tid gensaa
jeg ogsaa den Frøken Ribbing, jeg netop tyve Aar
forinden hos Digteren Frederik Paludan-Müller havde
beundret som fuldendt Dejlighed. Nu var hun ældet og
hendes Skønhed svundet med de halvhundrede Aar. Hun
stod i min Fantasi som Venus fra Milo lyslevende,
og Indtrykket af det Skønnestes Forgængelighed var
afskyeligt.</p>

<p>Senere indfandt en Dag sig to nye svenske Skribenter
Axel Lundegård og Ola Hansson, hvem jeg straks indbød
til Frokost og senere stadigt modtog, hvad jeg fik
Anledning til grundigt at fortryde.</p>

<p><pb n="4" />.</p>

<p>Den forfærdelige Tidsspilde, som Plagerierne fra Omverdenen, 
en Post, der allerede da naaede til en  Snes Breve om Dagen, 
og de talrige Besøg af Kjøbenhavnere og Fremmede foranledigede, 
bevirkede, at jeg i det Halvaar jævnlig
arbejdede paa mine Universitetsforelæsninger til 2
Nat, stod op igen Kl. 4 1/2 og arbejdede til Kl. 7
Morgen, sov to Timer og atter arbejdede hele Dagen
paa den Forelæsning, jeg skulde holde om Aftenen
Kl. 7. Jeg, hvis Tid andre Mennesker tankeløst har
ranet i Timevis og Dagvis, kan med Sandhed sige,
at jeg aldrig havde naaet blot det lidet, jeg har
opnaaet, uden den dybeste Angest for at spilde et
Minut.</p>

<p>Arbejdet med anden Del af den tyske Udgave af
Hovedstrømninger tog en umaadelig Tid i Beslag. Min
Afhandling om Schack Staffeldt havde jeg betroet
til en Oversætterinde; men da jeg fik den tyske
Tekst forelagt, viste det sig, at neppe én Sætning
stilistisk holdt Stik. Derefter arbejdede jeg paa den
ny forøgede Udgave af Moderne Geister til Frankfurt,
sendte Tilskueren min Afhandling om Aladdin og
skrev en Skildring af Brøchner. Flere Gange i
tidligere Aar og i dette havde jeg maattet opgive
denne lille Skildring paa Grund af den frygtelige
Sindsbevægelse hvori Æmnet satte mig. Jeg kunde ikke
taale at læse Brøchners Breve til mig. Først nu fik
jeg med Opbydelse af alle mine Kræfter Sindsro til
Udarbejdelsen.</p>

<p>Hvad de slaviske Lande angik, fik jeg det Bud fra
Varshav, at min lille Bog om den polske Literatur
var bleven ubetinget forbudt af Censuren, den
samme Censur, der havde ladet den passere to
Gange i Forelæsningsform og som Føljeton i Gazeta
Polska. Politimesteren havde denne Gang tilføjet, at
det kun havde været retfærdigt, om man havde kastet
mig nogle Maaneder i Fængsel for den, mens man havde
mig. Intet Blad i Varshav turde endog blot meddele
dette Forbud. Sagen trak i Langdrag. Saa skiftede
Censuren med sædvanlig Planløshed Standpunkt, og
Bogen udkom, rigtignok med Saadanne Strygninger,
at Teksten flere Steder omtrent er meningsløs.</p>

<p>En i Rusland bosat Dansker havde, som ovenfor
antydet, begyndt at oversætte min Bog om Berlin
stykkevis. Han opsøgte mig nu i Kjøbenhavn og meddelte
mig, at mange Danske havde foreholdt ham, hvor dumt
det var at oversætte mig, jeg var umoralsk og mine
Bøger sammenstjaalne. Han brød sig dog ikke derom;
thi ingen fremmed Forfatter var mere anerkendt
i Rusland end jeg; man ventede med Spænding paa
Udtalelser af mig om Landets egne Børn. En otte Aar
holdt denne min Oversætter sig paa den samme Højde
af Hengivenhed. Saa skrev han imod mig i russiske
Aviser, og jeg tabte ham af Syne. Men i Sommerens Løb
kom forskellige russiske Herrer til Kjøbenhavn, der
levende opfordrede mig til at tage til Rusland næste
Aar og tale der; den første var den bekendte poetiske
Oversætter og Journalist P. Weinberg, den anden den
fremragende Advokat Passauvert, min senere Vært i
St. Petersborg, vistnok den første, der af Selvsyn
gav mig en rigtig og udtømmende Forestilling om det
dannede Selskabs Forestillingskres i Rusland, særlig
om det, man dengang kaldte Nihilisme, den fuldstændige
Mangel paa Respekt for ydre Stats- og Samfundsbaand.</p>

<p>Med Repræsentanter for et tredie slavisk Sprog
gjorde jeg i de Dage Bekendtskab, idet Hr. Karel
Kucera fra Kralove Hradec i Bøhmen, en czechisk
Digter, besøgte mig og meddelte, at han som tre af
hans Venner havde lært sig Dansk for min Skyld. Han
bragte mig den første Hilsen fra Digteren Vrchlicky,
der tilbød at sende mig alle Skrifter af ham, som var
oversatte, og som senere blev min Ven. Disse Czecher
var venskabeligt forbundne med polske Skribenter,
der var mig kære, Adam Asnyk og Digterinden Marja
Konopnicka.</p>

<p>Først en seks, syv Aar derefter blev jeg i større Stil 
oversat paa Czechisk af den nu afdøde Agnes Schulz, der
havde lært sig Dansk, og med Iver arbejdede paa at
overføre større og mindre Arbejder af mig.</p>

<p>Fra Franskmanden Charles Simond, der uden at finde
Forlægger havde oversat Hovedstrømningernes femte Bind
paa Fransk og senere havde udgivet flere mindre Essays
af mig, kom hjertelige Breve. Med Paul Bourget stod
jeg da i Brevveksling; Edouard Rod interesserede sig
for mig og sendte mig alle sine Skrifter. Ellers var
jeg paa det Tidspunkt i ringe Berøring med Frankrig.</p>

<p>I Tyskland mistede jeg da mine Venner og Beskyttere. 
Dr. Wilhelm Loewe døde, John Simson døde.</p>

<p>Wilhelm Scherer døde tilsyneladende i sin fulde Kraft,
kun nogle og fyrretyve Aar gammel. Han sad i sin Stue
og skrev, da en paatrængende Student forstyrrede ham,
fordi han vilde have en Attest. Scherer bad ham først
høfligt om at komme igen, saa, da den anden trængte
paa, sprang han op, sagde, han øjeblikkelig skulde
gaa sin Vej, og faldt død om.</p>

<p>Paa min Horizont dukkede samtidigt en ny tysk
Foreteelse frem. I August 1886 noterede jeg:
Filosofen Nietzsche, en betydelig Mand, har sendt
mig en ikke umærkelig Bog [vistnok Menschliches,
Allzumenschliches].</p>

<p>En sand Glæde var det mig at se en Familie, der havde
vundet mit Venskab i Wien, hos mig i Kjøbenhavn;
det bødede paa Ærgrelsen over de mange Fremmede,
Interviewere fra New York Herald, eller tyske
Journalister fra Konstantinopel, som da dagligt tog
min Tid, og paa Kuriositeter som Dr. Chaillu, der
havde bragt den første Gorilla til Europa og havde
bevaret et Genskin af Menneskeaben over sin Person.</p>

<p><pb n="5" />.</p>

<p>Tre Aar forinden havde Hørup en Dag, da han gik
med mig ned ad Holmens Kanal og i Anledning af
Morgenbladets Overgang paa andre Hænder drømte om
Stiftelsen af et nyt Blad, hævdet Tanken derom mod
min mistrøstige Afvisning og udraabt: Der ligger nu
den By og venter paa sine Herrer, hvorfor skulde vi
ikke tage den? Nu havde Bladet Politiken naaet 7000
Abonnenter; der tabtes kun 1000 Kroner paa det om
Maaneden, og 5. Juni 1886 udkom det for første Gang
i 8000 Eksemplarer. Det var for den lille, radikale
Gruppe i Danmark en utvetydig Fremgang. Men dette
var ogsaa næsten det eneste Varsel om en Bedring af
Tilstandene. Ved selve Grundlovsfesten i Kjøbenhavn
mønstrede Højre en Styrke af 40,000, de Liberale
af 5000, og naar Højesteret - som det trods visse
Liberales naive Skriverier var at forudse - dømte,
at provisoriske Finanslove var lige saa gyldige som
lovligt vedtagne, var det danske Venstres sidste Spil
tabt og Alt foreløbigt ude.</p>

<p>Hørups Tale ved Grundlovsfesten underkastede jeg en
ikke beundrende Kritik. Han sagde: "Skal dette Land
kunne være andet end et Demokrati? Ser det ud som
et Junkerland?" Herregud! det var jo indtil videre
netop et Junkerland. Hørdums Tale begejstrede mig
ikke stærkere. Socialdemokraternes Fører udbrød:
"Hvis Arbejderne vilde, saa kunde de vende Bøtten
naarsomhelst." Himlen vidste da, hvad de ventede
paa. Dér gik 50,000 Arbejdere i Procession og lod
Hænderne dingle.</p>

<p>Under den stærke politiske Spænding havde jyske
Bønder indbudt Studentersamfundet til et politisk
Besøg. Jeg blev anmodet om at være blandt dem, der
førte Studenterne til Jylland.
Vi gik med Skib til Horsens, og under Rejsens
sidste Timer holdt Folketingsmand Frederik Bajer,
Fredskongressernes senere Formand, støttet til en
Mast, et langt Foredrag for os om hans Valgkreds,
hvortil vi rejste, om Forholdene der, om de urimelige
Angreb, hvorfor han havde været Genstand, og den
Oprejsning, han havde faaet. Lang og ivrig stod han
der og talte vidtløftigt uden ret at betænke, hvor
upaalidelig Interessen for hans Tilbageblik var hos
unge Studenter, der levede i Nuet og Fremtiden.</p>

<p>Vi ankom til Horsens ved Middagstid. Jeg for
min Del blev ført til en flink og dygtig Mand,
Bogtrykkeren Arnold Jørgensen, hos hvem jeg spiste
og hvor adskillige af Egnens Mænd kom at gøre mit
Bekendtskab. Jeg har mange Aar efter af den senere
Conseilpræsident, Hr. J. C. Christensen, erfaret, at
han som ung Skolelærer var blandt dem, der saaledes
kom at hilse paa mig. Ud paa Eftermiddagen var der
et stort Møde i Horsens, hvor jeg ikke var udset
til Taler, men hvor der fra alle Sider raabtes,
jeg skulde bestige Talerstolen. Jeg sagde da bl. A.:
Der er flere Maader at føre en politisk Kamp paa. En,
jeg ikke vilde anbefale, er denne kendte og i Danmark
hyppigt anvendte, som bestaar i med truende Miner og
knyttede Hænder at rette disse Ord til Modstanderen:
Tag dig i Agt! tag dig i Agt! Pak sammen med din
Uforskammethed! For viger du ikke nu - saa ... saa
... saa gør jeg det!</p>

<p>Jeg kan ikke sige, at denne korte Tale vakte
Henrykkelse. Man var altfor sikker paa Venstres
Udholdenhed. Talen gav i uskyldig Profeti et tro
Billede af Fremtiden.</p>

<p>Ud paa Aftenen blev jeg hentet af min brave
Gaardmands-Vært Jens Kjær fra Vrønding, der havde
faaet Erik Skram og mig til Gæster. Det var en af
de bedste og klarest tænkende Mænd, jeg har kendt,
en Pryd for danske Bønder.
Han kørte os næste Dag til Hansted Skov, hvor der i
en dyb Slugt mellem høje Bakker, paa hvis Grønsvær
titusind Mennesker havde lejret sig, var rejst en
landlig Talerstol. Jeg var den sidste, som fik Ordet,
og holdt under levende Bifald den Tale, som findes
i mine Skrifter (XII, 265).</p>

<p>Da jeg gik ned paa Pladsen, kom Viggo Stuckenberg, som
deltog i Turen, mig i Møde, og jeg havde min første
lange Samtale med denne fine og dybe unge Digter,
der her paa Pladsen mellem de støjende og muntre
Mennesker, der snart hengav sig til Festligheder og
Dans, fortalte mig sit Ungdomsliv og indviede mig i
sine Forhaabninger og Længsler.</p>

<p>Min Tale i Hansted Skov gav ved dens radikale Tilsnit
Anledning til Udbrud af Forbitrelse og Spot saavel i
Venstre- som i Højreblade. Morgenbladet havde to lange
Artikler imod mig, Dagsavisen anfaldt mig, Dagens
Nyheder haanede mig under Overskrift Løveridderen. Men
den jyske Avis Horsens Folkeblad gjorde sig lystig
over alle disse Blade og erklærede, at jeg derovre
kunde glæde mig ved almindelig Yndest. Imidlertid
vedblev jeg at afgive stadig Næring for den
kjøbenhavnske saakaldte Vittighedspresse. Snart
figurerede jeg i de Dage i den som Pjerrot, der æder
Blaar, snart som Præst ved Dagsavisens Begravelse.</p>

<p><pb n="6" />.</p>

<p>Det havde nu i vel tre Aar i Danmark været Skik,
at saasnart jeg satte Pen til Papiret, fremtraadte
der En med Beskyldning for, at mit Arbejde var
stjaalet. Da jeg udgav min Afhandling Aladdin,
fik denne Beskyldning et humoristisk Anstrøg,
idet Hr. P. A. Rosenberg anklagede mig for at have
plagieret noget, min Avindsmand, Hr. Rudolf Schmidt,
skulde have skrevet om samme Genstand. Den ulovlige
Tilegnelse var saa meget utvivlsommere, som der baade i
min Afhandling og hans Produkt fandtes (som det med
en kostelig Vending kaldtes) "ordret" samme Ord:
døgnlang. - Desuden skulde Grundtanken i det mig
Ubekendte, som Hr. Schmidt 1873 havde produceret,
være den samme som i min Afhandling. Jeg maatte da
offenligt eftervise, at denne Grundtanke fandtes
udtrykt dels i mit Essay om H. C. Andersen fra 1869,
dels i Indledningsforelæsningen til Hovedstrømninger
fra 1871, som Hr. Schmidt havde kendt, siden han
allerede 1872 havde skrevet nogle smaa Taabeligheder
og Ondskaber imod den.</p>

<p>I denne Tid som til enhver anden indfandt der sig hos
mig det sædvanlige Kontingent af Gale, hvis Magnet
jeg nu en Gang er, Opfindere, Opdagere og deslige,
med forrykte Ideer og Projekter, miskendte Digtere og
Tænkere, der traadte over min Tærskel varierende den
ufravigelige Formel: Jeg kommer ikke for min Skyld,
men for Deres. Det er ikke heldigt for en Astronom,
naar det efter hans Død med Rette maa siges om ham:
"Paa hans Tid fremtraadte paa Himlen en Stjerne af
første Rang, men han opdagede den ikke."</p>

<p>Dog fik jeg ogsaa rørende Besøg: En Dag kom til mig
en Arbejder fra Tuborg Fabriker, hvis Ben var bleven
beskadiget, idet en Tønde var styrtet ned derover,
og som derfor nu vilde forsøge at tjene sit Brød ved
Journalistik. Manden var et godt og skarpt Hoved,
kun endnu yderst barnlig i sin Kritik af sociale
og kirkelige Forhold. I Samtalens Løb havde jeg
meddelt ham, at Bibelen selv gav En Midler i Hænde
til Gendrivelse af Sagnet om David som Goliaths
Drabsmand, idet jeg gjorde ham opmærksom paa Stedet
(Anden Sam. 21,19), hvor det hedder: "Elchanan, Søn af 
Jagare-Orgim fra Bethlehem, slog Goliath fra Gath, hvis 
Spydstang var som en Væverbom." Slagen af denne nye
Visdom ilede han fra mig lige ud til sin Sognepræst
og beskyldte denne sagesløse Mand for at fare med
bevidst Usandhed, da han var delagtig i Forherligelsen
af Kong David for en Bedrift, som kun Smigreri havde
tillagt ham.</p>

<p>I de Dage blev jeg af min tyske Forlægger Veit &amp;
Comp. foranlediget til at offenliggøre en lang
tysk Erklæring mod Piratforlæggeren Barsdorf, der
ødelagde mig ved Udgivelsen af mine Bøger uden mit
Samtykke. Dette medførte en Mod-Anklage fra hans
Side for at jeg til anden Udgave af Den romantiske
Skole i Tyskland havde benyttet store Stykker
af den ældste tyske Oversættelse, som han havde
tilkøbt sig. Rigsretten i Leipzig, for hvilken Sagen
appelleredes, gav ham Medhold, den danske Presse
tiljublede ham, og jeg saa alt Haab om nogensinde
at komme paa grøn Gren ved Hjælp af det Publikum,
jeg havde vundet mig i Tyskland, forsvinde.</p>

<p>En sagde til Pusjkin: Beklag dem ikke, Ulykken er en
god Skole. - Uden Tvivl, svarte Pusjkin; men Lykken
er et bedre Universitet.</p>

<p>Det eneste virkelige Hvilepunkt, jeg havde den
Sommer, var en Aften tilbragt ene med Julius Lange i
Langelinjes Pavillon. Det var en smuk og stille Aften,
da hele Kjøbenhavn var taget i Skoven, og vi havde
Stedet næsten for os selv. Det var ni Aar siden,
vi saaledes havde tilbragt en Aften ene sammen. Det
var en af de lyse Nætter, hvor det røde Skær paa
Himlen binder Øjet, mens Stjernerne blinker blegt og
Havet slumrer. Vi sad et Par Timer i dæmpet Samliv,
næsten uden at samtale, af og til vekslende nogle
Ord om Ting, der havde Betydning for os begge.</p>

<p>Begge var vi i vore Tanker langt fra Kjøbenhavn, højt
over Kjøbenhavn, skønt vi nu begge var bosatte der.</p>

<p>Jeg sagde til Julius Lange: Forleden Nat havde jeg
en Drøm. Kong Valdemar den Første og hans Mænd stod
sammen paa Slotsholmen, som da var øde og tom. Noget
borte fra dem stod en Flok Mennesker og stak Hovederne
sammen. Hvad foregaar der? spurgte Kongen. Der
sladres, Deres Naade! lød Svaret. Da rettede Absalon
sig, pegede derhen med sin udstrakte Haand og sagde:
"Dér skal Havn bygges.«</p>

<p><pb n="7" />.</p>

<p>Medens jeg ofte søgtes af hjemlige Forfattere
som Viggo Stuckenberg eller Laurids Bruun, hvis
første Skridt jeg stræbte at jævne for dem og som
senere skulde holde de Løfter, de dengang gav,
og af enkelte Forfatterinder som Alvilde Prydz og
Massi Bruhn, fik jeg dels Besøg af mange fremmede
Literatorer som Julius Grosser, dels mange Breve
fra udenlandske Skribenter, der havde vundet et
Navn eller skulde vinde sig et. Blandt dem var den
amerikaniserede Nordmand Hjalmar Hjort Boyesen,
Professor ved et amerikansk Universitet og særligt
inde i tysk Literatur og Aandsliv, der sendte mig en
lang Kærlighedserklæring og skrev en Afhandling om mig
i en amerikansk Revue. Han kom ogsaa snart derefter
fra Amerika og gjorde mit Bekendtskab. Hæderlig af
Karakter, en Pryd for sine Landsmænd i de Forenede
Stater, elskværdig og dannet, men hæmmet i sin Aands
Rørighed ved Frygten for at give nogetsomhelst
Anstød (særligt ved Frygten for at saare sin
engelsk-amerikanske Familie ved en Udtalelse eller
Mening, der ikke syntes selskabelig korrekt) var
Hjalmar Hjort Boyesen ude af Stand til at udvikle
Originalitet. Han var tidligst blevet paavirket af
Bjørnson, havde senere været underkastet amerikansk og
tysk Indflydelse, havde vundet Spielhagens Venskab,
og var en helt igennem frisindet, men ogsaa helt
igennem uoprindelig og forsigtig Mand,
Forsigtighed var den Egenskab, som mindst kunde
tillægges en anden stræbende Aand, som paa dette
Tidspunkt fra Udlandet henvendte sig til mig
og sendte mig sine første Arbejder, Østerrigeren
Hermann Bahr. Han var da ivrig Socialist og havde i
et vittigt Flyveskrift hævdet den rene Marxisme mod
den aldrende Schäffle (S.: Die Aussichslosigkeit des
Socialismus, B.: Die Einsichtslosigkeit des Herrn
Schäffle). Han havde da skrevet et Skuespil, hvis
dramatiske Mangler han betonede stærkere end jeg,
men som røbede en livfuld og tankerig Aand, anlagt
til Oprør mod Vedtægt. Hans Smag var ikke sikker;
hans Roman Die gate Schule stødte mig ved Uskønhed;
men han var øjensynligt en af Fremtidens Mænd.</p>

<p>Medens Hermann Bahr i den sydtyske Literatur dristigt
og uden at vække Anstød behandlede kønslige Problemer,
var man i Norden paa dette Punkt som paa andre langt
tilbage. Christian Krohgs humane og uskyldige Bog
Alber-tine, der behandlede den tvungne Prostitutions
Afskyelighed, affødte et saadant Skandal-Skraal,
at jeg i den Anledning ansaa mig forpligtet til at
rette et aabent Brev til Romanens Forfatter.</p>

<p>Imidlertid optoges mine Tanker ikke blot af Arbejdet
med de tyske Romantikere til Leipziger-Udgaven af
Hovedstrømningers anden Del og af den anstrengende
Korrektur paa Teksten til Eminent Authors, der helt
maatte omkalfatres, men af dansk Politik og af den
i dens Tjeneste staaende danske Journalistik.</p>

<p>Den nøgterne borgerlige Konservatisme i Taine's da
udkommende Revolutionshistorie havde nedslaaet mig uden 
at rokke mig. Jeg bidrog mit til at bekæmpe den af den
danske Regering repræsenterede Reaktion, der snart
ved en Højesteretsdom fik sin Sejr bekræftet og
beseglet. Efter min Opfattelse burde Venstre nu have
kastet sig paa aandelig Revolutionering af Folket,
have taget Grunden bort under Gejstlighedens Stilling
osv. Men jeg vidste, at intet Saadant vilde ske. Jeg
skrev en Mængde politiske Artikler, Aabenbaring og
andre.</p>

<p>Til Bladet Politiken havde der i et Aars Tid været
knyttet en ung Mand, der var Journalist med Liv
og Sjæl og som ofte søgte mig. Han havde ved en
Artikel om Prinsesse Maries Indtog i Kjøbenhavn
gjort sig bemærket af mig, der da opholdt mig i
Varshav. Henrik Cavling var dengang bl. A. ivrig for
at samle Politikens Medarbejdere til en venskabelig
Sammenkomst, hvortil han redigerede et Nummer af
Bladet, der ikke kom Offenligheden for Øje og hvortil
jeg bidrog. Da han i Begyndelsen af 1887 vilde tage
længere Ophold i Paris, samledes Medarbejdere af
Politiken en Aften til Afsked med ham i et Gilde,
der havde en meget hjertelig Karakter. Blandt de gode
Talere var Thomas Graae, der endnu er journalistisk
virksom, og J. K. Lauridsen, den fortræffelige jyske
Agitator, hvis Dialekt var saa energisk og hvis Vid
saa uimodstaaelig djærvt.</p>

<p>Ved et Vælgermøde i samme Maaned talte Kaptajn
Fischer, Grev Holstein og jeg under endeløst Bifald;
jeg var ogsaa Stiller for Kaptajn Fischer paa
Valgdagen, der bragte Venstre et kraftigt Nederlag.</p>

<p>Aldrig havde jeg taget saa ivrig Del i noget Valg. 
Paa det Møde, hvor jeg talte, havde jeg i hidsende Ord
opfordret Vælgerne til at vise sig som Mænd, og jeg
skrev i de sidste Dage før Valget mere end en Snes
smaa agitatoriske Artikler, dels personlige, dels af
almindeligt Indhold.</p>

<p>Jeg anfører et Par saavel af de personlige som af
de almene:
Estrup.</p>

<p>Det saa først ud, som om Han kopierte Bismarck.</p>

<p>Men nu er det tydeligt, at det er Bismarck, som
kopierer Ham.</p>

<p>Det var Ham, som havde Ideen til Opløsningen; saa
fulgte som et Ekko Efterretningen om Rigsdagens
Opløsning i Tyskland.</p>

<p>Tyskerne finder sig i adskilligt af Bismarck. Han har
opfyldt de gamle Tyskeres Ungdomsdrømme, som Dagbladet
med meget Judicium fremhæver. Han har slaaet Danmark,
Østerrig og Frankrig; han har erobret Hertugdømmerne,
Elsass og Lothringen, han har annekteret Hannover,
Nassau, Frankfurt med mere, skabt det tyske Rige og
gjort det til det mægtigste paa Jorden, saalænge
det varer. For at danne os en Forestilling om,
hvorledes det gaar til, at Tyskerne finder sig i
et og andet fra hans Side, maa vi altsaa forestille
os den Overbærenhed, som hos os en dansk Statsmand
vilde møde, der havde forenet de tre skandinaviske
Kongeriger under Kongen af Danmark som Kejser,
havde ikke blot generobret alt, hvad Skandinavien
nogensinde har behersket, Finland, Estland, Pommern,
Hertugdømmerne, England med Orkneyøerne osv., men
havde gjort Danmark til Jordens centrale Magt. Den
Mand, man skyldte Sligt, vilde man rimeligvis tilgive
en eller anden mindre parlamentarisk Unode.</p>

<p>Men Hjærtet svulmer, naar vi betænker, at vi hos os
besidder Bismarcks Overmand. Først var Estrup vel
kun hans Jævnbyrdige, men saa overstraalede han ham
ved hensynsløs Fasthed, og nu er det Estrup, hvem
Bismarck efterligner.</p>

<p>Parallelen er tydelig nok: Ogsaa Estrup har opfyldt
sine Gamles Ungdomsdrømme. Han har ført Frederik den
Sjettes store Tidsalder tilbage igen. Han har faaet
den Skoledreng, der sang Ned med Estrup! riset, som
Bismarck tugtede det Frankrig, der havde sunget:
A Berlin! Han har oprettet Gendarmkorpset, som
Bismark det tyske Rige; han har sat Noes og Nielsen
i Varetægtsfængsel, som Bismarck anbragte Napoleon
III paa Wilhelmshöhe.</p>

<p>Til at efterligne Bismarck har Estrup været for
original og for stor. Han har derfor intet villet
generobre. Han har ladet baade England og Estland
ligge. Han vragede sligt. Han fulgte den Vises Regel:
Den, som behersker sig selv, er større end den, der
erobrer en Stad. Han valgte at beherske sig selv og
sin Lyst til at erobre Stæder. Dette er ogsaa den
sande Forklaring til, at Højre under ham end ikke
har erobret en Købstad eller en Valgkres.</p>

<p>Han ligner da Bismarck, og han ligner ham ikke. Han
har et Overskæg som han, men han har en Livssag,
som Bismarck mangler.</p>

<p>Han er endelig Ridder af Elefantordenen, hvad Bismarck
ikke er og aldrig kan gøre sig Haab om at blive.
Estrup er Bismarcks Overmand; det staar fast.</p>

<p>Vi har hørt en Modstander sige om ham: Estrup! Hvad
er Estrup! En Pind med en Snurbart!</p>

<p>Han er det, som den store Napoleon var en trekantet
Hat og en graa Frakke.</p>

<p>Det blev efter Napoleons Fald sagt om ham, at den
trekantede Hat og den lille graa Marengo-Frakke paa
Enden af en Stok, opstillet paa Kysten ved Brest,
var nok til at kalde hele Evropa til Vaaben.</p>

<p>Der staar en saadan Autoritet af Estrup, at om man nu
i Spidsen for Styrelsen havde en Pind med en mandig
Snurbart eller ham, det var lige meget, blot Pinden
holdt.</p>

<p>Han er Fugleskræmslet for Anarkiets vilde Fugle.</p>

<p>Ja, skulde han - gid sent! - gaa Kødets Gang, og
rejste man midt paa Amagertorv en Pind med en Snurbart
som Emblemet paa Hans Stramhed og Fasthed, saa vilde
Ingen mærke, der var færre Ideer i Højre, og enhver
Højremand vilde med god Samvittighed kunne vise denne
snur-bartede Pind sin loyale og ærbødige Hyldest.</p>

<p>Der var heller intet Hoved under Gessiers Hat.</p>

<p>Scharling.</p>

<p>Scharling siger, at han "vil bevare den hele herlige
danske Literatur, som lærte ham at elske alt Stort
og Ophøjet".</p>

<p>Hvad elsker en Scharling? Hvem véd ikke det! 
Stipendier og flere Stipendier, Embeder,
Professorposter, lønnende Bestillinger af enhver Art,
alt det Gode og Skønne, alt det Store og Ophøjede.</p>

<p>Det at elske dette, er hvad en Scharling lærer af "den
hele herlige danske Literatur". Den vil han derfor
bevare] han tror nemlig,, en Literatur trænger til
Bevaring. Forøge den har ingen Scharling nogensinde
kunnet, skønt de fødes med en Pen mellem Fingrene
og en mellem Tæerne. En Scharling frembringer ikke,
han gentager.</p>

<p>"Nu," siger Scharling, "kastes alt dette Store og
Ophøjede tilside for at sætte Problemer under Debat."</p>

<p>Hvor afskyeligt! Lad da ingen komme her og sætte
Problemet Scharling under Debat!</p>

<p>Det vilde være som at bringe selve Professorstandens
dyrebareste Hemmeligheder og Klenodier, den ældste,
mest støvede Dannelses gamle Klæder, den vamleste
Salvelses Konserver under Hammeren.</p>

<p>"Ja," siger Scharling, "vi er Konservative, som Ploug 
har sagt, fordi vi vil bevare det Gode fra vore Fædre."</p>

<p>Faderen var Professor, Onkelen var Professor, den
ældre Broder er Professor, den yngre blev Professor -
det Gode fra vore Fædre.
Det er forbudt.</p>

<p>Det er forbudt at gøre dem forhadte og foragtelige.</p>

<p>Men det behøves saamænd heller ikke.</p>

<p>Det er tilladt at gøre dem elskede og ærede.</p>

<p>Men det er svært, meget svært.</p>

<p>Det er ikke forbudt at kaste dem ved Valgene.</p>

<p>Gør det!</p>

<p>Uhørt Dødsmaade.</p>

<p>I levende Live havde han forbudt Enhversomhelst
at gøre ham latterlig. Nu var det paa den
yderste Dag. Den almindelige Opstandelse fandt
Sted. Menneskene blev ordnede i Grupper efter
Fædreland, Tidsalder og Dødsmaade: de, der var døde i
deres Seng, for sig; de, der havde hængt sig, for sig;
og saa fremdeles.</p>

<p>Ganske alene staar saa en lille smilende Minister
fra et lille bitte Land. Der er ikke En, det er gaaet
som ham. Han er et Kuriosum, der tiltrækker sig den
almindelige Opmærksomhed, og han føler sig derved.</p>

<p>Aldrig er Nogen endt som han, der saa længe var gaaet
ustraffet tilvands. Det gik fra Mund til Mund som en
Hvisken. Han smilte.</p>

<p>Hvordan endte da han, hvem Ingen i levende Live turde
understaa sig i at gøre latterligere, end han var?</p>

<p>Han var druknet i sin egen Latterlighed.</p>

<p>Er vi Mænd?</p>

<p>Er vi Mænd eller er vi en Flok Faar? En Flok Faar,
som kan styres af en Røgter og en Hund, af en Røgter
som Estrup og en - Professor som Matzen.</p>

<p>Er vi Mænd, saa ophører vi endelig engang at give
Evropa et Eksempel paa Langmodighed, som vækker alle
Tænkendes Forbavselse og alle Behjærtedes Foragt.</p>

<p>Er vi Mænd? Saadan spurgtes der i gamle Dage, naar
det gjaldt at storme Skanser, at udsætte sig for
hundrede Ildsvælgs Kanonade. Og her drejer det sig
om at afgive en Stemmeseddel. - Er vi Mænd?</p>

<p>Er vi Mænd? Sætter vi vor Ære i Selvstændighed,
Selvstyre, fuld personlig og politisk Frihed? Eller
er vi blevne Kællinger og sætter vor Ære i at styres
af Gendarmer og Politi, i at skrive og tale under
Formynderskab og i at ubegavede og hovmodige Excellencer 
huserer med vore Penge og vor Fremtid, som de lyster.</p>

<p>Er vi Mænd eller er vi blevne Kællinger tilhobe?</p>

<p>Det kunde synes, som skulde hvad jeg havde af
Virkelyst nu gaa med til indvendigt Brug i Danmark for
der helt at udviskes af den lille stedlige Reaktion,
der ved Valgene sejrede stort.</p>

<p>RUSLAND</p>

<p><pb n="1" />.</p>

<p>Under disse Omstændigheder var det godt, at jeg
mindedes om mit Forhold til Rusland, idet baade
Melchior de Vogüé nævnte mig i Fortalen til sin Bog Le
Roman Russe og Reinholdt anførte mig i sin Geschichte
der russischen Litteratur, saa lidet det end var,
jeg om Rusland havde skrevet.</p>

<p>Samtidig kom der atter og atter Bud fra Rusland om
at man var ved at tabe Taalmodigheden. Man havde
forlængst ventet de Oversigter over mine Foredrag,
som skulde forelægges Censuren, og som maatte komme
forud for mig selv. Man undredes over, at jeg viste
mig at være en saadan Cunctator.</p>

<p>Da en Dag et Telegram fyndigt krævede: Envoyez
immédiatement, venez ensuite! tog jeg mig sammen,
udarbejdede hurtigt franske Oversigter over fire
Foredrag: Den russiske Roman, Den literære Kritik,
Emile Zola, Danmark i det nittende Aarhundredes første
Aartier, og sendte dem afsted.</p>

<p>Snart fulgte jeg selv. Efter en stormfuld Rejse over Kiel 
til Berlin begav jeg mig paa den lange Jernbanekørsel til 
St. Petersborg. Vejret var i de første Dage af April
godt og klart. Stærk Sol laa over flade
Marker. Sparsomt saas Gran og Birk.</p>

<p>Et Glimt af Tilsit, hvor Napoleon og Alexander
mødtes. Et Blik paa Marienburg, det polske Slot i
det Fjerne, en mægtig gammel Bygning med Taarn og
Mure af rødt Tegl, stærkt besunget i polsk Poesi.</p>

<p>Hinsides den russiske Grænse var Egnen trist,
umaleriske Landskaber med tømrede Bjælkehuse,
Landsteder med grønne Tage, alle tomme og
lukkede. Indskriften paa dem: Til Leje! Samtale
med en Herre i Waggonen, der forestillede sig som
Grand Ecuyer de l'Empereur. Han indbød mig under
et Stationsophold paa et Glas Vin, fortalte om
Hoffet, kendte Kejserinden. Stationen Gatchina. Dér
og ved alle Holdesteder i Petersborgs Nærhed paa
Stationsbygningen hellige Billeder med en Bøsse
under, og ved Siden af et stort Kapel med en blaa
Kuppel. - Vi var i St. Petersborg.</p>

<p>Passauvert med flere andre modtog mig paa Stationen. 
En Kusk i blaa Slaabrok med bredt Skærf om Livet 
kørte os til Gagarinska Naberedjnaja.</p>

<p>Under den 43 Timers Kørsel gennem Landskabet i Tøsne
havde jeg læst de da nys udgivne Breve fra Goethe til
Charlotte v. Stein, som danner Grundlaget for hans
Italienske Rejse, disse levende, ægte og rige Breve,
der i tro, inderlig Hengivenhed hver Aften under
Træthed var rettede til en Kvinde, der smaalig og
raa svarede ham med Arrigskab over at han var rejst,
og ved sine knibske og desperate Svar undertiden for
næsten fjorten Dage ødelagde hans Evne til at optage
og lære. Jeg rørtes over hans Ydmyghed overfor den
uværdige Kvinde, der i sin Ringhed overfor ham end
ikke begreb, at han maatte se Italien, før han døde.</p>

<p>Hans Genialitet var mig selvfølgelig fjern, neppe mindre
hans næsten pedantiske Ordenssans i Planlægning og
Studie-Indretning, denne Arv fra Faderen; men netop
i disse Øjeblikke vaagnede et med hans beslægtet
Følelsesliv i mig. Jeg trængte som han nu til at leve,
til engang igen at svømme og ikke vade.</p>

<p><pb n="2" />.</p>

<p>Og det skete mig. Ikke noksom kan jeg være de Mænd
taknemmelig, der bevægede mig til at foretage denne
Rejse til Rusland i Foraaret 1887; thi den meddelte
mig en Følelse af overvældende indre Berigelse
og satte Tidsskel i mit Liv. Faa den stiftede jeg
Bekendtskaber, der blev betydningsfuldere for mig
end noget, jeg havde stiftet i mange Aar. Jeg aandede
ny Luft, opdagede en for mig ny Verden, levede nogle
Maaneder igennem i hvad der for mig var Lykke.</p>

<p>Det er Lykke at føle sit Væsen forøget. Selv om
Forøgelsen mere udvortes kun bestaar i ny Kundskab
eller udvidet Synskres, er Fornøjelsen stor. Men i
Virkeligheden er der jo i det Tilfælde, hvor man lærer
et nyt Liv at kende, ikke Tale om en blot stoflig
Formerelse af Kundskabsmængden. Der aabnede sig nye
Kilder i mig, og jeg blev ny for mig selv gennem de
ny Indtryk, jeg optog i mit Sind.</p>

<p>Hvor er det vanskeligt at begrebsbestemme dem! 
Blot saadan noget som de Fornemmes smidige Gratie
eller som Tjenernes fortrolige Underdanighed satte
mig i ny Stemning. Det var ikke, som i Italien,
Skønhedsindtryk, der greb mig. (Kvinder, jeg de
første Dage saa i Tusindvis paa Gaderne, var grimme
og uskønt paaklædte; Mændene tog sig noget bedre ud,
især Oldinge med karakterfulde Ansigter.) Nej, det
var aandelige Indtryk, som fra først af fyldte mig. De
Samtaler, der førtes med mig, syntes mig uhørt
fængslende; jeg lærte bestandig af dem, og fornam,
at jeg var skabt til at lære, hurtigt og omfattende.</p>

<p>Ved første Blik paa St. Petersborg maatte jeg mindes
Tegnérs Ord: En Trone staar dér i Sumpen, og Konger
knæler, hvor vi sendte vore Hjorder paa Græs. - Saa
fængslede mig det Naturen Aftvungne og det rumligt
Storladne ved Byen med dens Kontraster.</p>

<p>Ved min Ankomst fandt jeg paa mit Bord et Brev fra La
Société des gens de lettres, der anmodede mig om at
afse en Fjerdedel af min Indtægt ved Forelæsninger
til Selskabet, og et andet Brev fra Helsingfors,
hvori jeg anmodedes om at holde en Række Foredrag
dér. Da det blev mig sagt, at jeg paa Grund af den
russiske Paaske ikke kunde tale i Petersborg før
mellem den 21. og 29. April, besluttede jeg straks,
forinden at tale i Finland.</p>

<p>Den umaadelige Høflighed, der blev mig vist, berørte
behageligt. Sekretæren for Forfatterforeningen,
Hr. Eugen Utin, begyndte sin Tiltale med Artigheder
henvendte til "Europas første Kritiker". Den største
Sal i Petersborg, Festsalen i Le Crédit foncier var
mig overladt, og til mit første Foredrag var Alt
allerede udsolgt. En Mængde Indbydelser laa paa mit
Bord. Fra Moskva indfandt sig en Herre, hvem Grev
Kapnist, Universitetets Kurator, havde udsendt, for
at opfordre mig til at tale der og afstaa de fattige
Studenter en Part af min Indtægt.</p>

<p>Min Vært, Advokaten Alexander Passauvert, kaldet
"den store Advokat", en højst skarpsindig Mand,
selvstændigt begavet ikke blot paa det juridiske
Omraade, men almenmenneskeligt og literært, havde
foruden sine Peters-borger Studier drevet evropæiske
og taget den juridiske Doktorgrad i Oxford. Han
levede ugift med sine to fint dannede og hjertensgode,
ugifte Søstre, der tog sig af mig
med hjertelig Omhu. Med et Par finske Tjenestepiger dér 
i Huset kunde jeg gøre mig forstaaelig paa Svensk.</p>

<p>Passauvert var en kritisk Natur, aldrig blændet, en
veludrustet, utilfreds og lidet forhaabningsfuld
Iagttager af russiske Tilstande. Han var
f. Eks. overbevist om, at Rusland i en stor Krig
vilde forbause Verden ved sine Nederlag. Nyere tysk
Skønliteratur, der paa det Tidspunkt ikke var meget
værd, saa han ned paa; nærede større Interesse for den
engelske og franske. Det var mig en Ære, at han havde
kastet sin Velvilje paa mig, skønt jeg neppe forstod,
hvilke Egenskaber hos mig som Forfatter der havde
kunnet tiltale et saa udpræget Forstandsmenneske. 
Han var mig en udmærket og opmærksom Vært, der straks
efter Ankomsten som ivrig Fodvandrer førte mig gennem
Petersborg paa Kryds og Tvers, langs Kanaler over
Broer ud paa Øer og tilbage.</p>

<p>Blandt de Personer, med hvem jeg i de første Dage
af mit Ophold blev bekendt, maa jeg nævne - foruden
Eugen Utin, der var en lille, smuk og retsindig
Mand, tapper som Publicist, dygtig som Advokat - den
bekendte Udgiver af Ruslands mest ansete Tidsskrift
Vestnik Jevropi, Stassulevitsj, Typen paa en liberal
russisk Politiker under det gamle Styre. Hele hans
Væsen var Humanitet, hans Dannelse vesteuropæisk. 
I hans Hus lærte jeg ved første Besøg at kende den
store Bankier og ansete Mæcen, Baron Günzburg,
en rolig og klog Mand, som blandt andre Kunstnere
havde taget sig af Billedhuggeren Antokolski og
besad adskillige af hans bedste Arbejder i Marmor. 
En ualmindelig Kunstkender var Advokaten Delarof, som
viste mig Petersborgs Kunstsamlinger og talte med mig
orn Billeder i Kjøbenhavns Galleri af en hollandsk
Maler, hvis Navn jeg end ikke havde hørt, men med
hvis omspredte Arbejder han var fuldt fortrolig. Et
højst tiltalende Bekendtskab var
Petersborgs mest ansete Kritiker Arsenjev, en
fin, stilfærdig Mand, varmtfølende og mangesidig,
der viste mig den mest collegiale Opmærksomhed
og hædrede mig ved det Hensyn, han tog til mine
Domme. Dog den Mand der i hine første Dage gjorde
stærkest Indtryk paa mig ved sin sjældne Elegance
og sit udtømmende og indtrængende Kendskab til nyere
fransk Digtning, var Fyrst Alexander Ivanitsj Urussof,
Literaturelsker med en Intensitet, som jeg neppe har
truffet hos nogen anden Mand. Saa kold og klar han
var, saa ganske gennemtrængt af en Helvetius's eller
Beyles Moralprinciper, han nærede en sand Dyrkelse
af Literaturen, som den traadte ham imøde hos en
Baudelaire, Flaubert eller Huysmans. Bibliofilens
Lidenskab for Udgaver og Haandskrifter føjede sig
hos ham til Psykologens og Formelskerens Kærlighed
til det Udsøgte. - Fyrst Urussof gjorde mig den Ære
at skrive en Artikel om mig.</p>

<p><pb n="3" />.</p>

<p>Neppe havde jeg faaet fast Fod i enkelte af
Petersborgs Krese, før jeg tog til Helsingfors
for at holde Foredrag der. Jeg rejste fra Kl. 7
Aften til 9 Morgen med Iltog og talte første Gang
samme Aften. Jeg opnaaede den Aften og de følgende
Bifald og Fremkaldelser, men havde dog ingen ret
Tilfredsstillelse af min Optræden, thi Bifaldet
skyldtes det Mindretal, som forstod, mens Flertallet
kun højst mangelfuldt begreb mit Dansk; ja jeg modtog
Opfordringer til hellere at anvende det tyske Sprog.</p>

<p>Imidlertid havde jeg Glæde af en festlig Sammenkomst,
hvortil en Kres af Velyndere indbød mig, der maaske
ikke var meget stor, men saare udsøgt, og hvor der
blev mig den hjerteligste Modtagelse til Del. Et
Digt til min Ære blev foredraget; oprigtigt mente og
veltalende Toaster
blev udbragte, og flere af de Tilstedeværende holdt
Interessen for mig vedlige gennem mange Aar, saa
de, da jeg næste Gang talte i Helsingfors, 21 Aar
derefter, kom mig med usvækket Venlighed i Møde.</p>

<p>Dog det var ikke Bekendtskabet med de finske Beboere
af Byen, der senere fik størst Betydning for mig,
men Bekendtskabet med en russisk Familie, der var
taget ind paa Societetshuset samtidigt med mig og med
hvem jeg forblev forbunden en Snes Aar. Violinisten
Leopold Auer var, ledsaget af sin Frue, kommet til
Helsingfors for at give en Concert. Straks efter
min Ankomst mødte Parret mig i Hotellets Forhal,
og da Hr. Auer kendte mig af Udseende, tiltalte han
mig. I en Haandevending var jeg som gammel Bekendt
af den elskværdige, musikalsk højtbegavede Mand og
hans indtagende, ualmindelige Frue.</p>

<p>Nadejda Jevgenievna Auer var da tredive Aar gammel,
cendrée af Haarfarve, yndefuld i sine Bevægelser, med
Russerindens kosmopolitiske Aandspræg, iøvrigt fransk
af Dannelse som af Sprog. Hun skrev altid Fransk og
kun ufuldkomment Russisk, hvorvel hun var af rent
russisk Blod. Hendes Aand var kunstnerisk anlagt,
og hun nærede en Slags Andagt overfor Literaturens
Værker, skønt al Følsomhed laa hendes Væsen fjern. 
Hun havde omgaaedes de betydeligste Mænd paa Musikens
Omraade og mange fremragende Personligheder af
andre Kunstarter. Hun var verdensdannet og sjælfuld,
nær ved at skamme sig over sit Følelsesliv, iøvrigt
livfuld og ildfuld, en Skarptskuende Kvinde og en øm
Moder. Hendes gode Forstand og sikre Smag har senere
i mange Aar været vejledende for mig, og hendes
Hengivenhed har ikke svigtet.</p>

<p>Vi foretog Udflugter udenfor Helsingfors i Forening. Vejret 
var i Midten af April foraarsagtigt trods den Is, der
dækkede Havbugten. Da Parret, nogle Dage før jeg,
vendte tilbage til Petersborg, var det en Aftale,
at Bekendtskabet skulde fortsættes dér.</p>

<p><pb n="4" />.</p>

<p>Fra Helsingfors kørte jeg i 12 Timer til Wiborg,
hvorfra jeg havde faaet en Indbydelse, ankom Kl. 7,
talte Kl. 8, og kørte næste Morgen det lille Stykke
til St. Petersborg, hvor jeg samme Dag spiste til
Middag hos Fyrst Urussof. Jeg saa hans Bøger og
Kunstskatte, hvoriblandt en Gentagelse af Houdons
berømte Voltaire-Byste og følte mig veltilpas i en
lille fintdannet Kres. Der var bl. a. Italieneren
Cavos, Bibliotekar ved det kejserlige Bibliotek, og
Digteren Andrejevski, som Urussof beskyttede. Samtalen
havde det Præg af larmfri og overlegen Skepsis,
som den ofte antog i Petersborg. Ved en stor
literær Middag hos Utin Dagen efter lærte jeg
bl. A. den højt ansete Spasovitsj at kjende, hvis
polske Literaturhistorie jeg i Kjøbenhavn opmærksomt
havde studeret. Han var af Ydre en sand Polak, før og
godlidende, men var af dem, der ivrigt tilstræbte en
Forsoning mellem Russer og Polakker, og han gjorde
derfor i sine Skrifter saa lidt Væsen som muligt
af de ældre polske Digteres politiske Martyrium,
indskrænkede f. Eks. Mickiewicz's Fængselslidelser
til en Ubetydelighed. Først efter Bordet kom hos Utin
Damerne til Stede og blandt dem var en, hvem jeg den
Dag saa for første Gang, der skulde blive min Veninde
for Livet, Fyrstinde Anna Dmitrievna Tenicheff.</p>

<p>Lille og slank, med brungul Hud og mørkebrune Øjne,
bærende sit Hoved rankt og med sikker Værdighed
i sin Holdning, nærmede hun sig mig, sagde, man
allerede om Vinteren havde glædet sig til mit Komme,
og indbød mig straks til sig. Hun var Datter af den
da afdøde
Justitsminister Semjatnin, der gennemførte en Retsreform
under Alexander II, havde modtaget en fornem ung Piges
gode Opdragelse og var gift med den som Ingeniør
og Matematiker fremragende Fyrst Tenicheff, der
havde anlagt og nu ledede en Fabriksvirksomhed, som
indbragte store Summer. Fyrsten var en praktisk Mand,
der forstod selv at tage en Haand i med ved legemligt
Arbejde, iøvrigt trods en udpræget Forkærlighed
for Musik en forhærdet Materialist, der fandt en
Tilfredsstillelse i at betone sin Vantro overfor al
Metafysik og sin Uvilje imod den.</p>

<p>Til Husets Venner hørte Excellencen Gerngross,
der som saa mange andre civile Embedsmænd i Rusland
tituleredes General, en høj, værdig, bredskuldret
Mand paa en tresindstyve Aar, som iøvrigt svarede
til sit Navn. Han var et godt Hoved og en Mand med
ikke ringe Aplomb, men sysselsat med at tage sig
ud som mere end han var. Jeg saa ham i Besøg hos
en smuk Dame gaa hen til hendes Skrivebord og for
de tilstedeværendes Øjne gennemløbe de der liggende,
nyligt modtagne Breve, for at give sig Mine af at nyde
den Paagældende Dames Gunst, skønt hun havde vist hans
paatrængende Kur tilbage. Og saaledes paraderede han
gennemgaaende baade med Fortrin, han havde, og med
Fortrin, han hverken besad eller kunde opnaa.</p>

<p>En nær Ven af Fyrstinden var den udmærkede Retslærde,
Senatoren Koni, en af Ruslands ypperste og mest
oprigtigt frisindede Mænd, lille, fin, klog med de
rummeligste Ideer om alt menneskeligt. Han blev brugt
af Regeringen til vanskelige og delikate Undersøgelser
som til at oplyse Aarsagerne til Jernbane-Ulykken
ved Borki.</p>

<p>Urussof havde faaet det Hverv, i de russiske
Skribenters Navn at indbyde mig til en Fest for
Digteren Polonski, bekendt som nær Ven af Turgeniev,
hos hvem denne havde boet under sit sidste Ophold i
Petersborg, desværre ogsaa
kendt som Censor, hvilket Embed han (som en anden
anset lyrisk Digter Maikof) havde overtaget for derved
at tjene sit Brød.</p>

<p>Denne Fest, hvor jeg blev anbragt ved Hædersbordet
mellem Digteren Garsjin og Historikeren Oreste Miller,
gav mig Lejlighed til at lære baade det officielle
og det literære Rusland at kende. Jeg blev anmodet
om at sige nogle Ord paa Fransk og holdt ved den
Lejlighed min første lille Tale i St. Petersborg,
der blev modtaget med overstrømmende Artighed.</p>

<p>I den danske Gesandt Kjær, en høj smuk Mand med
tætklippet hvidt Haar og sorte Øjenbryn, Søn
af Christian den Ottende, lærte jeg en statelig
og godmodig Mand at kende, der glædede sig ved
største Gunst hos Kejserfamilien, og af hvem iøvrigt
Ingen krævede diplomatiske Talenter. Hos ham traf
jeg Baronesse Yxkull, en meget vindende Dame,
der straks indbød mig til sig. Hun var overmaade
smuk, slank som en Vidje, energisk og flersidig,
saa hun havde Forbindelser blandt den utilfredse
Ungdom ikke mindre end blandt Hoffolk, Diplomater og
Politimænd. Hendes Mand, fra hvem hun levede adskilt,
var russisk Gesandt i Rom. I de senere Aar havde hun
været optaget af Literaturen, kendte nøje flere unge
Digtere og havde selv paa Fransk udgivet en Roman La
faute de la comtesse.</p>

<p><pb n="5" />.</p>

<p>Mit første Foredrag blev en meget stor Succes. Der
var solgt for 1300 Rubler (2,600 Kroner) til denne
ene Gang, og tre Fremkaldelser fulgte. Da jeg efter
russisk Skik gjorde en Pause paa et Kvarters Tid midt
i Foredraget, fyldtes Værelset bagved Salen med Herrer
og Damer, der vilde ønske mig til Lykke med mit Held;
iblandt dem var
Dostojevskis Enke. Ved andet og tredie Foredrag var
Bifaldet endnu stærkere, men Salen ikke helt
udsolgt. Tredie Foredrag, som var blevet forbudt,
erstattede jeg med det Afsnit om Alfred de Musset og
George Sand, som findes i Hovedstrømninger V og som
var vel egnet til at tage sig ud oratorisk. Sidste
Gang talte jeg om Zola.</p>

<p>Efter det andet Foredrag var jeg hos Baronesse Yxkull,
hos hvem jeg af mine kvindelige Bekendte traf Fru
Nadejda Auer og Fyrstinde Tenicheff, desuden Fru
Davidoff, Violoncellistens Frue, en af de mest
ejendommelige og en af de ægtest russiske Kvinder,
jeg har kendt. Varm og rig, kvindelig og moderlig
har hun altid mindet mig om Ruslands sorte Jord,
dets frugtbare Zone. Hun var Moskoviterinde og havde
noget ved sig af det kærnerussiske Væsens Aabenhed
og Yppighed. Der var ikke det ringeste i hendes
Væremaade, som mindede om Petersborg, hvor hun dog
tilbragte sit Liv. Naar man saa hende, tænkte man paa
en ligelig Varmekilde, en aaben Favn, et strømmende,
om end aldrig dybt Væld af Begejstring. Paa dette
Tidspunkt gjaldt denne Begejstring den da fra
Petersborg fraværende berømte kritiske Forfatter
Michailovski, og det var hende umuligt at føre nogen
Samtale uden at hans Navn kom hende paa Læben.</p>

<p>Fyrstinde Tenicheff havde bedet mig, i hendes Salon
holde det Foredrag, mod hvilket Censuren havde
nedlagt Forbud. Det var mig kært at imødekomme denne
udmærkede unge Dames Ønske. Der blev indbudt til en
meget stor Middag, og et halvhundrede Mennesker hørte
med høflig Opmærksomhed det Foredrag, som var blevet
forbudt af den komiske Grund: Hensyn til Kejserindens
Nationalitet.</p>

<p>Dagen derefter afholdtes et Festmaaltid for mig. 
Arsenjev holdt Hovedtalen. Han sammenlignede mit 
Ophold i Petersborgs med Spielhagens, der havde
fundet Sted et Par Aar
forinden, og fremhævede, at Spielhagen fortrinsvis
var bleven hyldet af sine egne Landsmænd og at han
først var kommet efter at have gennemløbet største
Parten af sin Bane, medens man endnu kunde vente
sig adskilligt af mig. Derpaa hævede han sig til
en højere Flugt og sagde, jeg havde havt Uret i at
betone, man kun var fuldt sagkyndig overfor sit eget
Lands Literatur; mine Arbejder var lige værdifulde,
hvad jeg end tog mig for at behandle. Urussof holdt
endnu en lille Tale, og Weinberg en. Der var faa,
men smukke Damer tilstede.</p>

<p>Efter Festen var jeg med adskillige af de
Tilstedeværende indbudt til en Soirée hos
Davidoffs, hvor man blev sammen til langt ud paa
Morgenen. Rubinstein spillede to Gange dejligt,
Davidoff og Sophie Menter spillede, Fyrstinde
Zerteleff sang. Prinsen af Mecklenborg, Katharina
Michailovnas Søn, viste sig meget opmærksom imod mig
og besøgte mig Dagen efter.</p>

<p>Mit Ophold i Petersborg nærmede sig sin Ende; jeg
havde i faa Uger tilbragt en overstrømmende rig
Tid. Kun en eneste ubehagelig Erindring knyttede
sig til dette Ophold, men saa ubetydelig, at den
forsvandt i Indtrykkenes Strøm. En Journalist ved Navn
Bulgakoff havde allerede skrevet mig til mens jeg var
i Kjøbenhavn, og tilbudt mig Adgang til Novoje Vremja,
hvorved han var Medarbejder, havde dernæst dagligt
søgt mig, meddelt mig, at et Kuvert for mig dagligt
stod dækket paa hans Bord, bedet mig lade hans Hustru
foretage mine Indkøb med mig, havde endelig af mig
forud faaet Oversigterne over mine Foredrag for bedre
at kunne gengive dem. Nu vendte han sig, efter mit
tredie Foredrag pludselig i Novoje Vremja imod mig,
og behandlede mig, maaske efter Ordre fra Suvorin,
med Haan, idet han i det antisemitiske Blad med
dristig Løgnagtighed fortalte, at kun "Troesfæller"
havde applauderet mig. Harmen over denne
Artikel var ikke ringe, og jeg vilde ikke have
nævnet noget saa Ynkeligt og Ligegyldigt, om ikke
henved en Snes Aar derefter Hr. Alfred Ipsen i en
Art Biografi af mig havde dvælet ved hvorledes den
russiske Presse da latterliggjorde mig. Hr. Alfred
Ipsen, der i en Ruskantate havde forherliget mig,
og som paa den Tid, jeg opholdt mig i St. Petersborg
og længe efter, atter og atter bevidnede mig sin
Hengivenhed og benyttede mig, hvor han kunde,
ja endog sendte mig en ham nærstaaende Dame paa
Halsen for at ogsaa hun kunde benytte mig literært,
var dengang saare langt fra at samle paa ugunstige
Artikler i russiske Aviser imod mig. Men det er
højst betegnende for Sammenholdet mellem Danske,
at da han mer end femten Aar derefter forfattede en
Bog imod mig, har i Rusland bosatte Danske kunnet
forsyne ham med forhaabentlig korrekte Udklip af
ugunstige Udtalelser om mig i reaktionære russiske
Blade, som de i alle de mange Aar havde opbevaret,
øjensynligt i Haab om engang at faa Anvendelse for
dem. (Der er jo Samlingssteder for Danske i Udlandet
og ikke for intet et dansk Konsulat i Moskva).</p>

<p><pb n="6" />.</p>

<p>Man havde fra Moskva, da man indbød mig, ladet mig
sige, at jeg var "endnu mere yndet og kendt" dér
end i Petersborg. Det viste sig, at man ikke havde
overdrevet. Ikke mange Steder har jeg følt mig saa
vel tilmode, ja lykkelig, som i 1887 i Moskva. Da
Professor Guerrier, den ansete Universitetslærer
i Sociologi, modtog mig paa Banegaarden, kunde
han meddele mig, at Alt var udsolgt til min første
Forelæsning. Alt blev ogsaa udsolgt til de andre,
jeg holdt, tre franske og en tysk, saa man stod
som Sild i en Tønde omkring Siddepladserne. Applaus
og Fremkaldelser
vilde ikke tage nogen Ende. Grevinde Tolstoj og hendes
Døtre hørte det af mine Foredrag, hvori jeg behandlede
Husherren paa Jasnaja Poljana. Til det femte Foredrag
var Trængselen saa stærk, at jeg med Nød og Neppe kunde 
skaffe en Dame, der kom til fra Petersborg, en Stol.</p>

<p>I Moskva levede jeg næsten helt i mandligt
Selskab med Universitetsprofessorerne og Byens
Skribenter, og det moskovitiske Væsens Rundhed,
Jævnhed, elskværdige Ligefremhed og Godmodighed
virkede usigeligt velgørende. Man foranstaltede
en Række af Festligheder til min Ære, men uden al
Højtidelighed, som Familiemiddage. Professorerne ved
det historisk-filosoflske Fakultet indbød mig til én
Middag, Professorer og Skribenter i Forening indbød
mig til en anden, Medarbejderne ved Tidsskriftet
Russki Mysl og Bladet Russkija Wjedomosti til
en større Banket. En Deputation overbragte mig min
Udnævnelse til Æresmedlem af det russiske Selskab af
Literaturens Dyrkere, som præsideredes af den ædle
og elskelige Ruthener Professor Storosjenko, der en
Snes Aar igennem til sin Død bevarede mig sit Venskab,
og hvem jeg skylder det omhyggelige Gennemsyn af min
Bog om Shakespeare paa Russisk.</p>

<p>Hvem der har set Storosjenkos aabne brune Ansigt med
de store Smilehuller, glemmer det aldrig. Han var den
typiske russiske Lærde, naar han er ypperst. Hans
Væsen var frugtbar Jord, hans Hjerte og hans
Intelligens var en Enhed; men hans Intelligens
inspireredes af hans Hjerte. Megen Lærdom og solid;
en egen godlidende Humor uden Ironi; ingen Særhed,
ingen Forfinelse, men Aand, der blev til Hjælpsomhed
og Godhed.</p>

<p>Guerrier og Literaturhistorikeren Vesselovski var
forstandigere og strengere Naturer, hvem jeg
skyldte megen Tak for Imødekommenhed; Russkija
Vjedomostis Redaktør, den fortræffelige Sobolevski,
en af Liberalismens Grundpiller
i Rusland, en stille Mand med fast Karakter, tog sig
broderligt af mig.</p>

<p>Da han en Dag traf mig ene paa Hotellet, kørte han mig
uden videre til sin Veninde, Fru Varvara Morosoff,
en af Moskvas rigeste Damer, der da nylig paa én
Gang havde givet en Million til Hospitalerne. Med den
russiske formløse Gæstfrihed, der er saa indtagende,
modtoges jeg uindbudt hos Morosoffs som gammel
Bekendt. - Et Medlem af Familien, der under den
russisk-japanske Krig fandt de Varer, han havde
skænket til Hærens Tropper, udstillede til Salgs i
Moskvas Bazarer, er i den nyeste Tid bleven meget
omtalt for sin djærve Holdning overfor Regeringen.</p>

<p>Erindringen om to unge Piger, af hvem jeg kun en
enkelt Gang saa et Glimt, knytter sig for mig til
dette Ophold. Den ene var Frøken Ostrovski, Datter
af den berømte, dramatiske Digter, der i Spidsen for
en Flok unge studerende Piger holdt en lille Tale til
mig; den anden, Frøken Vera Spasskaïa, der under en
fire Aars Sygdom havde søgt sin Trøst i mine Skrifter,
besluttede efter at have ført en kort Samtale med mig,
at lære sig Dansk og har senere gjort mig væsenlige
Tjenester som Oversætterinde.</p>

<p>Da jeg besøgte Russkija Vjedomosti's Trykkeri, rørtes
jeg ved, at Sætterne for at vise mig, de magtede
evropæisk Skrift saa godt som russisk og kendte mit
Navn, bragte mig et Blad Papir, hvorpaa de, mens jeg
betragtede Maskinerne, havde sat og ladet trykke:
A M. Brandes, très honoré.</p>

<p><pb n="7" />.</p>

<p>Dog den Mand af alle, hvem jeg i Moskva hyppigst saa og 
hvis Omgang betydede mest for mig, var den senere berømte 
Jurist og Politiker Maxim Kovalevski. Han er af Fødsel 
Ruthener, men helt igennem Russer af Sprog, mens
hans Kultur maa kaldes universel. Det typisk
Russiske hos ham var hans straalende, ufortrødne
Humør. Tyranniet, han bekæmpede, forekom
ham altid nærmest komisk, og han havde et Smil
derfor. Kovalevski var en grand seignenr, en Godsejer,
der ogsaa var Universitetsprofessor, og som i de
Dage truedes med Afsked, ogsaa fik den, fordi han,
paa en Forelæsning om den russiske Forfatning, havde
sluttet med Vendingen: "Iøvrigt tilstaar jeg, at jeg
foretrækker den engelske." Man beskyldte ham desuden
for at have korresponderet med Laurof.</p>

<p>Som Forfatter paa det franske og engelske Sprog har
han vundet evropæisk Anseelse. Stor og svær, med et
indtagende Ansigt, der vanheldedes af et Hareskaar,
med noget tungt men dog imposant og tiltalende
i Optræden, var han yndet af alle Mennesker,
der kendte ham. Sonja Kovalevski, der trods
Navneligheden ikke var i Slægt med ham, men som i
ham mødte sin Skæbne, skrev mange Aar senere om ham:
"Han indtager en ligesaa stor Plads i Ens Hjerte som
i Ens Sofa." Og det vilde sige en enorm. Kovalevski
tog sig af mig, vejledede mig med Raad om Besøg hos
Generalguvernøren og Kuratoren, og kørte mig ud af
Byen til et Forlystelsessted, hvor Zigøjnersker
og Zigøjnere dansede og sang, hvad der udgør en
Yndlingsfornøjelse for Moskoviterne. Sangen var
brutal uden at være canaille. Dansen foregik som al
østerlandsk Dans paa Stedet.</p>

<p>Paa Gennemrejse til og fra Stockholm, hvor Kovalevski
samme Efteraar holdt Forelæsninger, besøgte han mig i
Kjøbenhavn, hvor det var mig en Glæde at gense ham, og
hvor jeg var den, som først gjorde ham opmærksom paa,
at han i Stockholm vilde træffe en Landsmandinde. Mens
han paa Tilbagerejsen var hos mig i Kjøbenhavn, hændte
der noget, der uden min Skyld paa den harmeligste
Maade forspildte mig hans Venskab.
Medens han sad hos mig, indfandt sig en ung svensk
Forfatter, en af de mange, jeg af Godmodighed gav
Adgang til mig og aldrig burde have ladet komme over
min Tærskel. Hvem var den svære Mand, der forlod
Dem? spurgte han. - Jeg sagde det og tilføjede
uforsigtigt, at Kovalevski kom fra Stockholm og dér
var bleven udmærket modtaget, men at han havde spøgt
en Smule med den Maade, hvorpaa man der i Selskabet
tumlede med Tysk og Fransk. En højt anset Mand havde i
en Tale til ham rosende sagt: "Herr Kovalevski, Sie
sind ein grossgechlagener Mann" - fri Oversættelse af
det heldigvis nu noget forældede nordiske Modeudtryk
"storslaaet". - Det bør offenliggøres, udbrød
Svenskeren, det vil ærgre dem grundigt deroppe. - For
Guds Skyld, svarte jeg, vær saa god, ikke at sætte i
Aviser, hvad jeg siger Dem i min Stue. Ellers bliver
jo alt Samkvem umuligt. Desuden kunde Kovalevski faa
Ubehageligheder deraf. - Svenskeren lovede at tie,
og jeg glemte Sagen.</p>

<p>Et Aars Tid derefter erfor jeg med Forundring, at
Kovalevski havde passeret Kjøbenhavn uden at opsøge
mig, og da jeg udtalte denne min Forundring til en
fælles Bekendt og ikke begreb Grunden, erfor jeg
yderligere, at Kovalevski var i høj Grad forbitret
paa mig. - Hvorfor? - Jo, da han paany var ankommen
til Stockholm, havde hans Bekendte behandlet ham
med isnende Kulde, ja med Haan, vendt ham Ryggen,
negtet at give ham Haanden etc. og dette paa Grund
af en Artikel i en sydsvensk Provinsavis, hvori
det var fortalt, hvorledes Kovalevski havde spottet
Stockholmerne, deriblandt Mænd som Professor Axel Key,
den berømte Læge, for deres slette Tysk og Fransk,
grossgeschlagen osv. - Da nu Kovalevski kun til mig
havde berørt disse ligegyldige Sprogfejl, havde han
altsaa mig at takke for Artiklen og Modtagelsen. -
Alt hvad jeg senere femten Aar i Træk foretog for at
overbevise ham om min Uskyld,
prellede aldeles af. Ja, efter hans Fremstilling af
Sagen trak mine tidligere Venner i Moskva sig tilbage
fra mig som fra en Art Forræder. Endnu i 1902 afslog
Kovalevski at indfinde sig ved en Middag i Paris,
hvortil jeg var indbudt.</p>

<p>Først i 1905, sytten Aar derefter, lykkedes det
mig gennem Sobolevski at faa den fortørnede Mand
formildet, og siden da har vi været Venner paany.</p>

<p><pb n="8" />.</p>

<p>Jeg havde i Petersborg en Dag hos Voltaire fundet
disse Ord: "Sømænd glæder sig, naar de er i Havn;
men er der i Livet en Havn?" Disse Ord slog mig. 
Thi Lykkens sjældne Timer betydede aldrig for mig
nogen Havn. - Og dog bød Lykken mig under Livets
Ørkenvandring netop da paa Oaser.</p>

<p>En Dag passerede Fyrst og Fyrstinde Tenicheff Moskva. 
De havde af Stationschefen i Orel, Fyrstindens tro 
Beundrer, faaet en første Klasses Vogn med talrige
Afdelinger overladt, der førte dem fra Petersborg
lige til deres Landsted i den lille By Bjésjitza.</p>

<p>Fyrstinden hentede mig i Moskva, og Rejsen gik Dag og
Nat sydpaa. Vi ankom, ligesom det pludselige russiske
Foraar paa en Gang var udsprunget, og modtoges af
Milliarder Liljekonvallers dejlige og besnærende Duft,
af talrige Nattergales Sang, den, for hvilken Egnen
var berømt, og af Parkens friske Skønhed, Markernes
yppige Grønt. Varmen var stærk, undertiden naaede den
<pb n="27" /> Grader R. i Skyggen; men da Luften var bevæget af
Briser, føltes den ikke som Tryk.</p>

<p>Fyrsten bestyrede sin Fabrik, der frembragte Dokker,
Fyrstinden var og er forbleven et Forsyn for sin Egn,
kendte hver Bonde og Bondekone i Miles Afstand;
hendes Sans for Læsning og Kunst var ualmindelig
opvakt. Hendes Sjæl bestod af Entusiasme og sluttet
Energi.
Naar jeg der i Bjésjitsa sad i min store, trefags
Hjørnestue, gennem hvis aabne Vinduer Duften af Træer
og Blomster strømmede ind, eller naar vi vandrede
rundt i Parken, kørte med to smaa Heste gennem Lunden,
eller med et lille Dampskib, der hørte til Villaen,
sejlede op ad Floden Djesna gennem Urskoven, der
strakte sig uigennemtrængelig ind i Landet fra begge
Bredder, saa var det mig, som var jeg hensat til
Haven Paradou.</p>

<p>Nogle Uger svandt som Timer, og dog var det mig, som
levede jeg hver Dag tredive Dages Liv. Ikke at jeg,
som den flove Talemaade lyder, "nød" Livet; det Udtryk
svarer ikke til nogen Fornemmelse hos mig; men under
en saa simpel Handling som en Morgenspadseretur i
Parken følte jeg i disse Omgivelser Livet forstærket
i mig. Min Helbred var bedre end den i lange Tider
havde været; jeg oplevede et pludseligt Foraar paa
Landet efter længe at have indaandet Kulde og Slud,
og jeg havde efter anstrengende Optræden i By efter
By med Arbejdslivets og Selskabslivets Uro, der tog
Dag og Nat i Beslag, Fornemmelsen af fuldkommen Ro,
af Stilhed og Hvile under Isolerthed fra Omverdenen,
paa samme Tid som Roligheden ikke var tom, men
bevæget, idet en ualmindelig Kvinde indviede mig i sin
Livsførelse og sine Tanker, forklarede mig sit Land
og sit Folk, som det opfattedes af hendes aarvaagne
Sind.</p>

<p>Fyrstinden fulgte mig til Smolénsk, som vi i Forening
besaa. Da jeg om Aftenen stod paa Perron'en og vilde
stige ind i Toget til Varshav, blev efter Ordre
fra Jernbanechefen, der plejede at skrive Vers til
Fyrstinde Tenicheff, en hel Waggon stillet til min
Raadighed, og alle, der var i den, maatte skifte
Vogn. Da jeg som god Evropæer protesterede paa de
andres Vegne, viste det sig, at ikke en eneste af
dem havde betalt sin Plads.
<pb n="9" />.</p>

<p>I 23 Timer naaede jeg Varshav fra Smolensk. Det var
den I. Juni, men fuldstændig Vinter, raakoldt og
blæsende Vejr. Mine nærmeste Venner var ikke i Byen;
alligevel havde den for mig sit gamle Trylleri. Store
Forandringer var i det ene Aar, siden jeg var der
sidst, indtraadt i flere Familier; Ægtefolk, der
havde været roligt forbundne, levede nu adskilte;
visse Familier var som opløste, idet nogle af de yngre
Medlemmer var bosatte i Udlandet, andre allerede var
tagne paa Landet. Heller ikke de Enkeltes Stemning mod
mig syntes mig ganske uforandret, en Omstændighed,
jeg først mange Aar senere fik forklaret, idet et
intrigant ungt Fruentimmer, med hvem jeg neppe havde
havt to Samtaler, havde opfundet en Løgnehistorie om
mig og kolporteret den saa troværdigt, at endog Folk,
der kendte mig nøje, ikke vidste, hvad de skulde
tro, men holdt sig noget tilbage. Da jeg ikke havde
ringeste Anelse om Aarsagen til deres Forbeholdenhed,
var det mig umuligt at hæve den. Bagvaskelsen
kunde saa meget lettere troes,som den unge Kvinde
tilsyneladende intet kunde vinde ved sin monstrøse
Løgn. Hendes Holdning forklaredes imidlertid ved
hendes heftige Misundelse paa en anden Kvinde, for
hvem hun affekterte det inderligste Venskab.</p>

<p>Et nyt Bekendtskab, jeg i de Dage stiftede, var det
med Skuespillerinden Helene Marcello, en smuk og
dygtig Kunstnerinde, i hvis Selskab jeg tilbragte
nogle Dage.</p>

<p>Snart blev Luften mildere, og man kunde indtage
sin første Frokost i den sachsiske Have under
nysudsprungne Træer, hvor et talrigt Selskab, der alle
kendte hverandre, samledes og hvor det var en stor
Fornøjelse at træffe nogle af Byens smukkeste Damer. 
I Sommerbelysning tog den blonde polske Kvindetype sig
endnu bedre ud end
sinde i et sluttet Rum. Der var enkelte unge Damer
med Blondiners skæreste Farver paa deres Kinder og
guldgult Haar til en herlig Vækst, hvis Navne jeg
længst har glemt, men der er blevne i min Erindring
som Skønhedsskikkelser i en blomsterduftende
Atmosfære, sammensmeltede med Morgenstemningen og
Træernes grønlige Reflekser i Sollyset paa deres
hvide Kjoler.
HJEMLIGE ANGREB</p>

<p><pb n="1" />.</p>

<p>Ved min Hjemkomst erfor jeg, at i al den Tid, jeg
havde opholdt mig i Rusland, var jeg bleven gjort
til Genstand for Angreb i de danske Aviser. Fra de
forskelligste Sider var man faldet over mig. Det
forekom mig dengang ikke at jeg kunde lade alle disse
Artikler, der i Regelen var ærerørige, uden Svar,
og jeg lod mig henrive til et tidsspildende Felttog
imod mine Angribere. Politiske Venner som Octavius
Hansen glædede sig over, at jeg slog fra mig; men
det var rimeligvis ikke Umagen værd.</p>

<p>Det første Punkt, for hvilket man havde overfaldet
mig, var min Retsstrid med den tyske Eftertrykker af
mine Arbejder. Da de danske Blade havde anset for
passende under den verserende Proces at optrykke
Hr. Barsdorfs Angreb paa mig, meddelte jeg
Offenligheden i et aabent Brev til min Forlægger
Veit &amp; Comp. Sagens virkelige Sammenhæng. Derefter
aabnede Dagens Nyheder, Dagbladet og Avisen den
tyske Piratforlægger deres Spalter for Usandheder og
Forvanskninger. Som Forholdene da var, udleveredes den
udenfor Landet kendte og læste Forfatter til Plyndring
for at de smaa Oversættere og Provinsredaktører
i Landet kunde leve og Folket faa aandelig Næring
udefra for lavest
Pris. I andre smaa Lande bevilligede Repræsentationen
da undertiden de enkelte mere fremragende Forfattere,
som ofredes for det Heles Skyld, en Erstatning. I
Danmark tog saa at sige den hele Presse Parti mod den
Enkelte, som devoveredes. Hr. Barsdorf sluttede med
den patetiske Erklæring, at fra nu af og indtil videre
eksisterede G. Brandes ikke for ham. Jeg svarte:
"Gid det var saa vel! Men dette er en Overdrivelse,
en Uagtsomhed, ja en Utaknemmelighed af ham. Thi
nu som før eksisterer jeg i den Grad for ham,
at jeg stadigt skaffer ham Penge i hans Kasse,
forsøder og forlænger hans dyrebare Liv". - Og det
er denne Verdens Retfærdighed, at jeg den Dag i Dag,
<pb n="21" /> Aar derefter, kan gentage det samme. Hr. Barsdorf
averterer ustanseligt mine Bøger og lever højt af
Indtægten.</p>

<p>Pudsigt nok skrev hans Frue mig en Dag til, udtalte,
at hun ikke længer kunde aande i den Sump, hendes
Ægteskab var, og foreslog at røbe mig alle de Fif,
som Hr. Barsdorf havde anvendt imod mig, afsløre
mig det hele "Raffinement", hvormed han var gaaet
tilværks. Jeg indlod mig imidlertid ikke paa denne
Alliance.</p>

<p>Mest krænkende for mig var det, at den under alle
andre Forhold nevtrale Nordiske Boghandlertidende,
der da redigeredes af min gamle Redaktør fra
Illustreret Tidende, O. H. Delbanco, hvem jeg efter
hans eget Udsagn i sin Tid havde vist de væsenligste
Tjenester, under en markskrigersk Overskrift bragte
en Redaktionsartikel om den mellem Firmaerne
Barsdorf og Veit &amp; Comp. svævende Proces, som i
injurierende Giftighed imod mig overgik alle andre
danske Blades. Hr. Delbanco fremstilte Sagen, som
havde jeg ved denne Lejlighed bedraget min Forlægger
og som om dette Bedrag nu ved Processen var bleven
afsløret. Han tillod sig Udtryk, som man plejer at
bruge om Forbrydere, og da jeg tilsendte ham mit
tyske Indlæg i Processen
med Opfordring til, loyalt at tilbagekalde sine
Injurier, hvis Grundløshed han nu maatte indse,
udgav han de følgende Numre af sin Tidende uden et
Ord om Sagen.</p>

<p>Det næste Overfald paa mig i samme Juli Maaned 1887
kom oprindeligt frem i det af Hr. Karl Bleibtreu
redigerede Magazin fur die Litteratur des In- und
Auslandes. Jeg beskyldtes der dels for at have
stjaalet min Afhandling om Aladdin fra Hr. Rudolf
Schmidt, dels for at have stjaalet min Bog om Polen
fra forskellige unavngivne tyske Forfattere.</p>

<p>Da jeg straks anlagde Sag mod Hr. Bleibtreu, skrev
denne mig til og tilstod, at det var Hr. Rudolf
Schmidt, der havde "inspireret" ham Beskyldningen
angaaende Aladdin. (Det var da højst sandsynligt,
at Schmidt eller en af hans nære Fæller ogsaa var
Ophav til den anden Bagvaskelse).</p>

<p>Rudolf Schmidt havde først ladet sin Tilhænger
P. A. Rosenberg meddele Offenligheden, at jeg havde
udskrevet en Afhandling af ham, som jeg aldrig
har set; saa gav han selv udenlandske Tidsskrifter
Meddelelse derom for at faa Usandheden kolporteret
videre. Den kolporteredes, og han oversatte den
til danske Blade som Udlandets Dom. Det var ham da
ubekvemt, at Sammenhængen opdagedes og oplystes.</p>

<p>Rudolf Schmidt var i dansk Literatur et patologisk
Fænomen. Hans Mangel paa Friskhed og Originalitet,
hans uudryddelige Affektation gjorde ham det umuligt,
nogensinde at slaa igennem.</p>

<p>Han søgte da at komme frem paa to Maader, dels ved
med yderste Haardnakkethed at kline sig op ad andre,
forgude dem, og saaledes faa Del i deres Ry som
Tilhænger og Beundrer, dels ved med ikke ringere
Haardnakkethed at forfølge og æreskænde andre for at
faa Del i deres Ry som Modstander og Angriber. Den
første Fremgangsmaade anvendte han overfor Rasmus
Nielsen, den anden overfor mig.
I en femten Aars Tid dandsede han foran Arken,
naar den umulige Nielsenske Filosofi blev ført frem
i Triumf. Han hævdede det som et betydningsfuldt
Træf, at Grundideernes Logik kom ud samtidigt med at
Slesvig tabtes. Den bødede paa Tabet. Enhver, der ikke
indsaa, at Frelsen kom fra den danske Verdensfilosof,
R. Nielsen, blev haanet.</p>

<p>Henrik Ibsen kunde han ikke lide, og var meget glad
over at have fundet et gammelt Digt af ham, Maageskrig
kaldet, hvori han havde sagt noget ufordelagtigt om
de Danske. Skønt Ibsen selv ikke havde optaget det
blandt sine Digte, bragte Schmidt dette i Erindring
i Fædrelandet, ja optrykte det, for at ærgre Ibsen
tilgavns, paa Bindet af sit Tidsskrift. Ikke desmindre
søgte han senere, som allerede berørt, at bevæge
Ibsen til at indtræde i Redaktionen af For Ide og
Virkelighed, og da det mislykkedes og han i Stedet fik
Bjørnson overtalt, men denne udtalte sig uforsigtigt
om Forholdet mellem Danmark og Tyskland, udstødte han
med Skamme Bjørnson af Redaktionen, ja tog end ikke
i Betænkning, i en af sine daarlige Noveller paa en
lidet højsindet Maade at tage Hævn over den Udstødte.</p>

<p>Hvad der var af usund Begejstring hos ham, fik et
Afløb overfor Rasmus Nielsen. Galden og Hadet, som
af-sondredes endnu rigeligere, bevirkede, at jeg blev
hans fikse Ide. I 1865 havde han skrevet sine første
Artikler mod mig, i 1866 sit første Flyveskrift,
og i de to og tyve Aar, der siden var gaaede, havde
han ikke rastet. Han skrev flyvende Blade, Artikler,
Notitser imod mig, skrev anonymt, pseudonymt under
Bogstaver og Mærker, sjældent eller aldrig under
Navn. Allerede i 1872 kunde jeg med Sandhed skrive
om ham, at han nu havde angrebet mig under alle de
Bogstaver, der fandtes i Alfabetet. Antallet af de
Artikler, han i Aviserne Fædrelandet, Dagbladet og
Berlingske Tidende, i grundtvigske Organer og i sit
eget Tidsskrift havde
skrevet, insinueret og inspireret imod mig løb op
i Hundredevis. Ikke uden Grund havde jeg engang med
Hensyn til ham anført Goethes Ord:</p>

<p>   Hat doch der Wallfisch seine Laus, 
   Wie sollt ich nicht die meine haben!</p>

<p>I den sidste halve Snes Aar, da mit Navn, trods
hans Iver for at opæde det, udbredte sig adskilligt
udenfor Landets Grænser, maatte han udvide sin
Virksomhed til Udlandet. Det gjaldt om at oprette
Filialer for Hovedagenturen i Kjøbenhavn. Dog, det
maatte gøres fint, meget fint, som Trop siger, for
at det ikke skulde mærkes og Virkningen spildes. 
Det maatte tage sig ud som om Schmidt var Legion; 
han maatte være her og der, altid forskellig og altid
ukendelig. Foreløbig var Bleibtreu udset til at gøre
det af med mig i Tyskland. Des harmeligere var det
for ham, naar Bleibtreu nu med rene Ord erklærede
mig, at Schmidt stod bag ham. Ja Bleibtreu sendte
Schmidt et Brev, hvori han ret indstændigt bad ham
gaa til Bekendelse og melde sig som Løgnehistoriens
intellektuelle Ophavsmand. Følgen var, at Bleibtreu
fik meget nedsættende Vidnesbyrd i danske Blade og at
Schmidt endog brugte rent Bleibtreusk som Skældsord.</p>

<p>Næppe var dette Angreb glippet, saa rettede Schmidt
et nyt.</p>

<p>Han beskyldte mig for i 1876 at have søgt at vinde
Hr. P. A. Rosenberg, som da kun var 17-18 Aar
gammel, for mig, "maaske paavirket af Ønsket om
at bringe ham i Opposition til hans Fader, afdøde
Dr. C. Rosenberg". Han fortsatte med Patos: "Den
Mand, der først søger at sætte Splid mellem Fader og
Søn, og som trods den Sønnen i den Anledning viste
Anerkendelse osv.", og han truede: Der findes et Brev
og Brevet er til endnu!</p>

<p>Selvfølgelig havde jeg i 1876 ingen Anelse om Hr.
P. A. Rosenbergs Eksistens, kunde endnu mindre tænkes
liggende paa Lur for at vinde ham og bringe ham i
Splid med hans Fader. Det Hele lød som Galskab. -
Heldigvis lykkedes det mig at finde to gamle Breve
fra hint Aar, skrevne af Eksam. pol. P. A. Rosenberg
til mig, hvoraf det fremgik, at denne som Student
i Udtryk, der ikke savnede en klædelig Beskedenhed,
havde anmodet Redaktionen af Det nittende Aarhundrede
om Optagelse af en Novelle. Der var blevet svaret
med Afslag, men Pillen var bleven forsødet ved
et Spørgsmaal, om den Paagældende ikke kunde
levere Smaating og Anmeldelser angaaende sin
Videnskab. Novellens Forfatter takkede for den
overbærende Dom og udtalte i Udtryk, der ikke
manglede en klædelig Ydmyghed, sin Erkendtlighed 
for Tilladelsen til at turde være Medarbejder.</p>

<p><pb n="2" />.</p>

<p>Straks efter rnin Ankomst i Juni Maaned var jeg bleven
udnævnt til Æresmedlem af La Confédération universelle
des Sociétés de Libre Penseé, eneste Æresmedlem
for Skandinavien, mens der for England var saadanne
Storheder som Herbert Spencer og Huxley; men dette
var mig som det sidste Vidnesbyrd om min Sammenhæng
med den store Verden. Jeg var atter neddykket i det
hjemlige Luftlag, hvor netop da Kønsspørgsmaalet var
paa Dagsordenen, og hvor Befolkningen i Øjeblikket
indskrænkede sit Aandsliv til en ivrig Agtpaagivenhed
paa de to Køns seksuelle Stilling til hinanden. 
Man rendte rundt og passede paa hinandens Kønsdrift;
det var den Sysselsættelse, som her vikarierede for
aandelige Interesser andensteds.</p>

<p>Der var i Kjøbenhavn Ingenting, som svarede til hvad man 
i andre Byer kalder et Selskabsliv (une société). Et 
Hof, nogle Lehnsgrever, en Del Grosserere og Professorer
var ganske ude af Stand til at skabe noget saadant,
selv om det var faldet dem ind, hvad ingenlunde var
Tilfældet. Et Selskabsliv opstaar jo ikke derved,
at en Del Personer samtidigt indbydes.</p>

<p>Et Selskabsliv udkræver et Samfund, hvor
Kasteadskillelsen ikke gør sig smagløst gældende,
hvor de politiske Modsætninger paa den nevtrale
Grund ikke fornemmes, fordi der i dette Samfund
gives en Overlevering af yndefuld Høflighed og
sikker Takt. Det udkræver først og fremmest en Stab
af forfinede, overlegne Kvinder, der saavel socialt
som politisk og literært bevarer deres Holdning,
er i Ligevægt og meddeler Ligevægt, forstaar at
værdsætte og stiltiende opdrage Personlighederne,
at gennemføre den gode Opdragelses Vaner, og som
med en ikke svigtende Elegance faar den lette og dog
lærerige Samtale til at blive Reglen.</p>

<p>Selskabslivet kræver især en fælles Grundfølelse,
et fælles Ideal, der for en Tid kan bringe den
indbyrdes Kappestrid og de personlige Modsætninger i
Glemme. I det lille moderne Hellas er Fædrelandet et
saadant Ideal, og enhver rig Græker sætter sin Ære
i at skænke Fædrelandet store Summer til offenlige
Formaal. I Danmark var sligt den sjældne Undtagelse,
derfor kendt af alle.</p>

<p>Skønt Norge i selskabelig Politur stod betydeligt
tilbage for Danmark, var Kristiania alligevel langt
nærmere ved at have et Selskabsliv end Kjøbenhavn,
fordi den aarvaagne og heftige Fædrelandskærlighed
afgav det forenende Element.</p>

<p>I Kjøbenhavn fandtes hverken den samlende Grundfølelse
eller et Samfund uden Kaster og uden det politiske
Hads Brutalitet, eller overlegne Kvinder, der
selskabeligt kunde indtage en styrende Plads.</p>

<p>Der var ikke en Mand og ikke en Kvinde, som virkede
beaandende og samlende. Alt opløste sig i aandløse
Grupper eller i lærde Krese eller i politiske Klubber
eller atomistisk
i Enkeltmænd, der arbejdede og levede hver for sig
i dyb Ensomhed. Der fandtes jo ikke i Danmark en
Folkedrøm, et Ideal, som kunde forene og begejstre,
som det ikke større Grækenland har det i Drømmen
om Epirus og Konstantinopel eller det mægtigt
opadstræbende Japan i Drømmen om Hegemoniet over
Asien. Der fandtes kun det halvvisne Haab om
Genvindeisen af det danske Slesvig ved Tyskernes
udeblivende Velvilje.</p>

<p>Jeg selv havde næret en Drøm om et Danmark, hvis Navn
skulde betyde det videste Frisind, den højeste Kultur,
Stedet, hvorfra enhver ny og storladen aandelig
Stræben var sikker paa Forstaaelse og Bistand; men
jeg stod ene med mit Ideal.</p>

<p>Medens andre Byer uden derfor at være Verdensbyer
havde et Selskab, Varshav f. Eks. eller Budapest, hvor
Patriotismen forenede og inspirerede, var Kjøbenhavn,
som Bukarest og Belgrad, et Sted, hvor man jævnlig
kom sammen for at spise og drikke godt, men ganske
uden selskabeligt Samliv.</p>

<p>Endnu aldrig havde jeg følt mig saa ensom i
Kjøbenhavn. Jeg havde ved min Hjemkomst (bortset fra
mine aller Nærmeste) ikke tre Besøg at aflægge.</p>

<p>Og jeg sagde til mig selv: Min Gerning her er
gjort. Enden bliver, at jeg paany maa udvandre. Her
dominerer Aandløsheden, og Reaktionens Sejersløb i
Danmark vil desuden rigeligt vare min Levetid ud.</p>

<p><pb n="3" />.</p>

<p>Der blev i Juli afholdt et Kvindemøde i Kjøbenhavn, ved 
hvilket en Del rettænkende, men svagttænkende, Kvinder 
udtalte sig med Angst og Misbilligelse om Kønsspørgsmaalets 
Behandling i nyere nordisk Literatur, advarede deres
Kønsfæller mod forførende Røster, betegnede Forholdet
til et Væsen af det andet Køn som overflødigt for
en sund og kraftig, ugift Kvinde og hævdede den
overleverede Kønssædelighed. En spøgende og spotsk
Artikel, som jeg i den Anledning til Selvforsvar
skrev, betitlet Engle, og for Løjer undertegnede
Lucifer, gav Bjørnstjerne Bjørnson Lejlighed til
Optræden paa Arenaen.*) Han mente i min Artikel
at finde en satirisk Hentydning til hans Skuespil
En Hanske og foer med fuldstændig Overseen af vort
mangeaarige nære Venskab ud imod mig med den grove
Beskyldning for Lumpenhed, utrolig Lumpenhed og mere. 
Bjørnsons Venskab havde været mig for værdifuldt
til at jeg skulde skynde mig med at svare. Jeg
vidste desuden, for hvilke Øretuderier imod mig
fra Kjøbenhavn han under sit daværende Pariserophold
var Genstand. Medens jeg med endnu et Par Artikler
afsluttede mit Mellemværende med de skrivende
Damer, stræbte jeg derfor at opnaa en Forsoning med
Bjørnson. Jeg forlangte ingen ydmygende Indrømmelse
af ham, kun den Vending, at han i Overilelse havde
brugt uhøflige Udtryk om en Ven; men jeg krævede,
at han offenligt skulde betegne mig med Vennenavnet,
som han samtidigt i Privatbreve til mig vedblev at
anvende. Først da han i Hidsighed - lettroende som han
var - lod sig henrive til privat at bebrejde mig en
uridderlig Handlernaade, hvori jeg efter et latterligt
Rygte, der var bleven ham overbragt, skulde have gjort
mig skyldig mod en Bjørnson iøvrigt aldeles ubekendt
ung norsk Dame, min gode Veninde, brød jeg overtvert,
og gav Svar paa Tiltale. Jeg har altid beklaget, at en
saadan Usselhed berøvede mig en saadan Mands Venskab,
men har alligevel, belært af Erfaring, aldrig senere
villet gøre noget Skridt for at genoprette det gamle
gode Forhold. Opvarmet Mad beholder en styg Afsmag.</p>

<p>*) Samlede Skrifter, XIII. 452.</p>

<p>Hvad de gode Damer angaar, af hvilke en lagde Sag an
mod Politiken for mine Artikler og fik den idømt en
Bøde, saa var det mig umuligt at bære noget Nag imod
dem. Deres Forestillinger om Forholdet mellem de to
Køn, som dette virkeligt er, var altfor barnlige, og
deres Forestillinger om "Forførelse" og "Usædelighed"
altfor traditionelle.</p>

<p>Medens det ærbare Kjøbenhavn tog dem højtideligt,
skemtede nogle unge Studenter og Malere med dem. 
Ved Studentersamfundets Julegilde sigtede flere
Malerier til Fejden.</p>

<p>Faa et af dem saas jeg, kastet omkuld paa Ryggen,
mens rasende Kvinder bearbejdede mig med Kosteskafter,
paa et andet stod jeg oprejst med en Sabel i hver
Haand, værgende mig mod Amazoner, der fra begge
Sider red i Firspring løs paa mig. Paa et legemsstort
Maleri kaldet En Hanske, vistnok af den unge Maler
Slott-Møller, saas Bjørnson nøgen i den mediceiske
Venus's Stilling med venstre Haand paa Brystet,
kysk dækkende sig med den højre, der bar en snehvid
Hanske. Om Hovedet aabnede Skyerne sig som om en
Helgens, og Englehoveder tittede frem overalt. En
Pengesæk ved Siden af med Paaskrift 60,000 Kroner
hentydede til den betydelige Sum, som Bjørnsons
Rundrejse gennem de nordiske Lande med Foredraget 
om Engifte og Mangegifte havde indbragt.</p>

<p>Paa Mændenes Ærlighed var det vanskeligt at tro. 
Det danske Morgenbladet bragte den ene rasende,
skældende Artikel imod mig efter den anden af en
gammel Overløber blandt mine tidligere Tilhængere. 
Nu glemte Organer som Enhver Sit og Tidens Strøm tog
kraftigt til Orde; mest udmærkede sig en Arkitekt
ved Navn Klein, der gjorde Kønssædeligheden til sin
Specialitet og i et Flyveskrift udviklede, at jeg vilde, 
alle unge Piger skulde blive "Skøger, der ikke tog 
Betaling". Hans Had til mig blev efterhaanden saa fanatisk 
eller hans Indsigt i, hvorledes man skaffede sig
Anseelse i Kjøbenhavn, saa dyb, at han grundede et
Tiddsskrift, rettet mod mine Meninger alene, de
saakaldte Antibrandesianske Flyveblade, der vistnok
udkom et Par Aar. Jeg tilstaar, ikke at have læst
dem.</p>

<p>Bjørnson skrev dengang mod Hørup:</p>

<p>Politiken ønsker ikke "Dydens og Ægteskabets Pris";
jeg har længe set det, og at denne Del af vort
Samfundsarbejde ingen Frihed bør have. Men Politikens
Smag i saa Henseende er ikke lovgivende, og Forsøg
paa Terrorisme - jo højere de vokser, desbedre!</p>

<p>I Hørups Svar hed det:</p>

<p>Ja, hvad er Terrorisme?</p>

<p>Her er to Meninger om Sædelighed, den ene er gammel,
støttet ved Hævd og Vane, ved de Skriftkloges
Vidnesbyrd, ved Selskabets Velsignelse - en Ros og Ære
for hver den, der bekender den. Og der er en anden,
som er ung og ustemplet, utaalmodig forarget over
Dumheden og Griseriet og den forhyklede Selvgodhed,,
som Patentet dækker. Og de to forhandler. Den første
siger: "Nu er jeg Sædeligheden og Du er Usædeligheden,
lad os saa begynde".</p>

<p>Ja, hvad er Terrorisme?</p>

<p>Og den samme føjer til: "Saa Du forsvarer Dig, Du
forsvarer Usædeligheden, maa jeg bede om Dit Navn,
her bruger vi ingen Anony-mer, op med Navnet, Du skal
dænges."</p>

<p>Ja, hvad er Terrorisme?</p>

<p>Og Hr. Bjørnson siger: "Naa, saa Politiken holder ikke
med Dyden og Ægteskabet, det var nok det, jeg tænkte,
ingen Ven af Samfundsarbejdet, ingen Ven af Friheden -
tvi for en Terrorist!"</p>

<p>Ja, hvad er Terrorisme?</p>

<p>Hr. Bjørnson har den løjerlige Opfattelse, at Frøken
Grundtvig og hendes mandlige og kvindelige Broderskab
er Banebrydere - Vidner - om lidt Martyrer. Alle
disse fortræffelige Damer, der er ude for at vidne
for den gamle Katekisme med baade For- og Efternavn,
de skulde være det Nyes Evangelister! Et forfulgt og
lidende Broderskab! Det er dog Gudskelov ikke værre,
end at de har Hof- og Stadsretten i Baghaanden, naar
det kniber med Argumenterne. Og i Modsætning til
denne Tapperhed er de Kvinder, som siger dem imod,
nogle fejge og anonyme Stakler, fordi de ikke giver
deres Navne til Pris for offenlig Overstænkning. Men
den menneskelige Erfaring taler just ikke for, at Folk
er hidsigst med deres Navne, der hvor den største
Risiko er. Dersom Hr. Bjørnson havde Lejlighed til
at se sig om i Danmark, vilde han baade i Hovedstaden
og i Provinserne se hele den kære Familie, der altid
ligger paa
Maven, naar de officielle Dydskareter kører gennem
Gaden - han vilde se dem der, hvor de hører til -
i det hellige Kor til Dydens og Ægteskabets Pris. Og
det kunde vel tænkes,  at dette Selskab vilde lægge
en liden Dæmper paa hans egen altfor hidsige Smag
for den moderne Korsang.</p>

<p>Der var imidlertid i Norden ingen Mulighed for et frit
Ordskifte i det saakaldte Sædelighedsspørgsmaal. Jeg
vil ikke tale om Danmark, hvor intet Hykleri mødte
nogen Modstand, eller om Norge, hvor Bjørnson
i sine Indlæg talte om det Erotiske som om et
Medicament, der lod sig undvære, og hvor man havde
sat Hans Jæger paa Vand og Brød, mens man rejste
et Skraal over Christian Krohgs Albertine. Men
saa man hen til Sverig, hvor dog Strindberg i sin
Tid var bleven frikendt for Gudsbespottelse, saa
herskede der en sand Sædeligheds-Terrorisme. Paa
et Diskussionsmøde i Upsala, hvor Kønssædeligheden
drøftedes, havde Hustruen til en fremragende Professor
ved Universitetet været tilstede uden med en Mine
eller Bevægelse at give hverken Mishag eller Bifald
til Kende; men hun var bleven i Salen, uden at
protestere, naar oppositionelle Anskuelser kom til
Orde. Man lyste hende selskabeligt i Ban, trak sig
tilbage fra hende, lod hende vide, at unge Piger,
hun plejede at ledsage, ikke mere kunde stilles under
hendes Beskyttelse. Studenterne blev offenligt i et
Blad opfordrede til ikke mer at besøge hendes Hus.</p>

<p>Til Bedste for en af de Studenter, som for Ytringer,
han paa samme Sædelighedsmøde havde ladet falde,
blev straffet med Tab af sine Stipendier, havde man
for kort Tid siden i Stockholm sat en Subskription i
Gang, dels for at holde den unge Mand skadesløs for
det lidte Tab og give ham Mulighed til at fortsætte
sine Studeringer, dels for at vise sin Misbilligelse
af disse Forsøg paa gennem Tvangsforholdsregler at
kvæle Ytringsfriheden.</p>

<p>Paa sin Vandring kom Listen til en - trods sin
fremragende Stilling i Statens Tjeneste - frisindet
Mand. Han var straks villig til at give Bidrag,
skrev ogsaa sit Navn paa Listen for at støtte
Foretagendet, men - forbeholdt sig at Listen ikke
maatte offenliggøres: det vilde skade ham for meget.</p>

<p>Ikke nok hermed. En akademisk Lærer ytrede i et Blad,
at den Egenskab at være Medlem af Selskabet Verdandi
i høj Grad burde vanskeliggøre Muligheden til at faa
Stipendier.</p>

<p>Samtidigt besluttede den ny svenske Forlæggerforening,
at man af den kunde udstøde enhver Forlægger, som
havde udgivet et Skrift, der offenlig betegnedes
som usædeligt. Vel at mærke: der var ikke Tale om
et anklaget eller dømt Arbejde, men om en Bog, der
betegnedes som usædelig.</p>

<p>Dér holdt man i Sverig, og man var visselig ikke
videre i de andre nordiske Lande.</p>

<p>Skønt Hykleriet er som Ild under Aske, der altid
kan blusse op paany, har nordisk Literatur siden da
tilkæmpet sig en saadan Frihed og undertiden rolig
Overlegenhed i Behandlingen af seksuelle Spørgsmaal,
at hin Tids Tænkemaade, næsten ikke mere er til uden
i afsides liggende Smaabyer og landlige Afkroge. Men
hvad der nu er blot provinsielt, var de da højest
dannede Kvinders Synsmaade, og hvad nu er blot
præstelig Overlevering, var da ædelt, verdsligt
Personlighedsudtryk.</p>

<p>Midt under Sædelighedsfejden kom Henrik Ibsen til
Kjøbenhavn, vistnok paa Gennemrejse, og vi havde et
Par gode Samtaler. Han var efter Bjørnsons Optræden
til Bedste for ham i Anledningen af Gengangere for en
Tid forsonet med sin Medbejler og smilede kun ad "den
Dans, jeg traadte med Bjørnson", mente, hans Angreb
var ikke saa slemt mente. Jonas Lie derimod sendte mig
et Brev fuldt af hjertelig Sympati for min Stilling
i Sagen. Han havde forgæves stræbt at bevæge Bjørnson
til Indtagen af en anden Holdning overfor mig.</p>

<p>INDTRYK AF FREMMEDE OG ENSOMT ARBEJDE</p>

<p><pb n="1" />.</p>

<p>Da jeg havde i Sinde at holde Foredrag om Goethe,
saasnart jeg havde faaet Arbejdet med Det unge
Tyskland fra Haanden, besluttede jeg at gense Weimar
og bo der nogen Tid for at gennemtrænges med Stedets
Minder. Tenicheffs opholdt sig dengang i Berlin;
jeg traf dem der, og de ledsagede mig til Weimar,
hvor vi tilbragte nogle Uger. Goethehuset var
siden mit første Besøg i Weimar blevet aabnet efter
Sønnesønnernes Død, og bevæget gik man igennem de
minderige Rum. Næsten endnu større Indtryk gjorde dog
Havehuset med Spor af Altanen, hvor den unge Goethe
havde sovet i det Fri indhyllet i sin Kappe. Det var
vidunderlige Efteraarsdage i den storhertugelige Park
under Bladenes Fald. Jeg har andetsteds forsøgt at
gengive dette Indtryk.*)</p>

<p>Faa Tilbagerejsen holdt jeg i Bremen et Foredrag om
Emile Zola.</p>

<p>Der blev i Kjøbenhavn givet en Afskedsfest for
Schandorph, som rejste bort for nogle Aar, ved hvilken
jeg maatte holde Talen**). Megen Tid blev mig ranet
af Danske saa vel som af Fremmede.</p>

<p>*) Samlede Skrifter, XI. 180.   **) Samlede Skrifter, XII. 272.
En Dag forestillede en ung Digter, Johannes Jørgensen,
sig. Han nærmede sig med stor Hengivenhed, og
hans første Digte røbede Talent. Jeg skjulte
ham dog ikke min ufordelagtige Mening om Udtryk
som Rygmarvsstilk og Hjerneblomster. Han lagde
Ungdommens barnagtige Hyperradikalisme for Dagen,
beskyldte f. Eks. Høffding, hvis Forelæsninger han
havde hørt, for Hykleri, fordi han havde udtalt sig
for Monogamiet. Da jeg udbrød: "Han mener, hvad han
siger", svarte han, at det kunde Høffding umuligt
mene. I de følgende Aar kom han hyppigt igen; jeg
rettede hans første Skrifter for ham, gennemlæste
dern alle i Korrekturen. Da han følte sig meget ilde
tilpas som Anmelder ved Socialdemokraten, skaffede
jeg ham Ansættelse ved Ernst Brandes' nyoprettede
Børstidende. Min Broder viste ham da saa megen Tillid,
at han jævnlig tog ham hjem med til Middag til mine
Forældre. Jeg selv havde saa ondt af ham, fattig
som han var og ubeskyttet, at han kunde gaa ind og
ud hos mig. Der var givet Ordre til, at paa Tider,
hvor jeg ikke var hjemme for nogen, kom Johannes
Jørgensen ind.</p>

<p>Skønt man skulde troet mig belært ved Erfaring,
viste jeg ved den Lejlighed paany, hvor upaalidelig
min Menneskekundskab var.</p>

<p>Da Jørgensen blev Symbolist og grundede et Tidsskrift
Taarnet, hvori han angreb mine Anskuelser uden at
forulempe mig personligt, standsede jeg ham, da han en
Dag vilde undgaa mig paa Gaden, og bad ham dog ikke
være saa smaalig, eller tro mig saa smaalig, at jeg
skulde betragte Uoverensstemmelse i Anskuelser som
umuliggørende et fortsat Bekendtskab. Snart derefter
da han var bleven frisk-omvendt Katolik, angreb han
mig personligt med en Lavhed, der ikke frastødte nogen
af hans nye Troesfæller og som fandt det livligste
Bifald hos de fleste af hans gamle. (Hvor skal man
henty for Menneskers urene Aande? Mænds
urene Aande, der er møntet til Ord, har jeg aldrig
frygtet for. Men det skrækkelige Mundsvejr i
bogstavelig Forstand forpester Luften omkring En.)</p>

<p>Den Sommer kom Pasquale Villari til Kjøbenhavn og
søgte mig, som alt berørt, uden at huske eller vide,
at han havde modtaget mig i min tidlige Ungdom.</p>

<p>Samtidigt kom August Strindberg og gjorde mit
Bekendtskab. Han meddelte mig, at han paa Vejen
til Kjøbenhavn havde standset i Roskilde og paa
Sindssygeanstalten af Lægen udbedt sig en Attest for,
at han ikke var gal. Han frygtede, at hans Nærmeste
vilde skildre ham som sindssyg og faa ham behandlet
som saadan. Lægen havde svart, han ikke tvivlede
paa, at dersom Hr. Strindberg vilde indlægge sig til
Observation, vilde man kunne give ham det ønskede
Vidnesbyrd; men paa staaende Fod kunde han det ikke.</p>

<p>Strindberg viste sig alvorlig, originalt begavet
og i Samtale simplere end jeg havde troet; men han
var ikke mundtlig berigende, og jeg tørstede efter
det berigende. Han gjorde Indtryk af at føle sig
ulykkelig, indlod sig paa et fortvivlet Æventyr,
over hvilket han skrev sin Tschandala, var fuld
af Kvindehad og sikker paa at have Sporsans for
ulykkebringende Kvinder.</p>

<p>Han anmodede mig om at sætte hans Skuespil Faderen
i Scene for ham paa Casino-Teatret. Skuespillerne
forstod jo oprindeligt ikke stort deraf. Men
efterhaanden fik jeg Alt omordnet, som jeg vilde have
det, saa Personalet med temmelig svage Kræfter ydede
et godt, undertiden fremragende Arbejde.</p>

<p><pb n="2" />.</p>

<p>Ogsaa Geijerstam kom til Kjøbenhavn og havde sin unge
Frue med sig. Han holdt Forelæsninger, deriblandt en
om mig selv, som jeg var ude af Stand til at bedømme,
men hvor det forekom mig, at han med altfor stærkt
Eftertryk sagde Ting. som mange var enige om.</p>

<p>Gustaf af Geijerstam havde da vakt Opsigt med en
tapper, om end kunstnerisk ufuldkommen Roman Erik
Grane. Det var en Skildring af svensk Ungdomsliv ved
det lille Universitet, der ligger saa nær Hovedstaden
og dog dengang laa saa fjernt fra alt Hovedstadsvæsen,
en Skildring som var et Nødskrig og en Anklage. Hvad
Geijerstam havde villet sige, var dette:</p>

<p>Der ligger den deroppe i det høje Nord i den bidende
Vinterkulde, den skrækkeligt brolagte Smaastad med
sin Lærdomsfornemhed, hvor ingen Faust, kun Wagner
og atter Wagner docerer, og Livet i den besynges,
og Ungdommen i den hyldes, og dens Sandhedskærlighed
forherliges, og saa er dens Ungdom gammel, dens Nutid
Middelalder, dens Sandhedsdyrkelse Hensyntagen,
og dens Produktivitet en uafbrudt Frembringen af
Homunculus'er, Smaamennesker, gjorte paa Maskine.</p>

<p>Han havde stræbt at ordne Alt om det Højdepunkt,
der naturligt frembød sig for hans Upsalaroman,
den ceremonielle og pompøse Indvielse af den ny
Universitetsbygning i 1879 med Erkebispens Tale ved
Grundstenens Nedlæggelse, med de højlydt forkyndte
Kongeord:</p>

<p>   Tro - men ikke uden Kundskab, 
   Oplysning - men ikke uden Tro,</p>

<p>og med den gamle Domkirke-Nisses urokkelige Overbevisning 
om at det ny Universitet ingensomhelst Fornyelse vilde 
medføre, men at Alt "blir som det er".</p>

<p>En stor Del af den Ungdom, der fremførtes, gik
aandeligt tilgrunde i Hykleri og Snobberi, mens den
forøvrigt gjorde Embedsmands-Carrière.</p>

<p>En anden Part blev siddende over som evige Studiosi, 
i Kafé-Liv og Punsch og smaatskaaren Satire og
Selvparodieren, udygtige baade til Videnskaben og 
Livet "med deres Fremtid bag sig".</p>

<p>En tredje Part, den bedste, førte under Form
af en Kamp-Eksistens en i Bund og Grund elendig
Tilværelse, og det af to Aarsager, som var Bogens
Grundmotiver, dels fordi de legemligt og sjæleligt
undergravedes af ungdommelige Drifter, som gjorde
sig gældende med des større Voldsomhed, jo mere de
i det nordisk-protestantiske Samfund ignorertes,
dels fordi de som Børn af deres Tid, som løsrevne
fra Fortidens Dogmetro, og som Ynglinge, der mente
det alvorligt med deres Tankeliv, kom i Splid med
deres kæreste Slægtninge i Hjemmet og paa Kant med et
Universitet, der indskrænkede sig til at fordømme de
ny Aandsmagter, som længst havde afsagt Dommen over
det selv.</p>

<p>Begge disse to Forhold var behandlede med aabent
Mod. Det første, som var det vanskeligste, var
fremstilt sandere og dristigere end man var vant
til at se det berørt. Det var imidlertid ikke frit
for at være lidt tragi-komisk, at alt, hvad der
henhørte under Gudinden Frejas Departement og hvad der
under en mildere Sol og blandt mindre tungt anlagte
Folk var en Kilde til Livets søde eller forfinede
Lyst, at alt dette histoppe tog sig ud som en evig
Kilde til Jammerkval og Selvforagt, fordi under
Undseelsens, Protestantismens og Respektabilitetens
Tryk al skøn Sanselighed enten som hos Kvinden blev
dødet ved Opdragelsen eller som hos Manden sat til
i Udskejelser, og den sunde Attraa derfor altfor
hyppigt forvandledes til bare Raahed.</p>

<p>Det andet Forhold, den religiøse Brydning, var
levendegjort med ikke mindre Energi. Man følte, at
Ortodoksien endnu red disse nordiske Smaastater som
en Mare, og at Kampen mod den eller Underdanigheden
overfor den da var et Stykke af hver enkelt Mands
Historie.
<pb n="3" />.</p>

<p>Mit Forhold til Ruslands ledende Mænd vedblev at være
godt. Saa fortræffelige Mænd som Stasulevitsj, Koni
og Spasovitsj viste mig hjertelig Velvilje. I Oktober
<pb n="188" />7 havde paa én Gang Tidsskrifterne Vestnik Jevropi,
Russki Mysl, Severnik Vestnik og Djélo hver sin
Artikel af mig. Samtidigt fik jeg for første Gang en
lille Udmærkelse fra Nordamerika. Trinity Historical
Society i Dallas, Texas, udnævnte mig til Æresmedlem.</p>

<p>Større Glæde end deraf havde jeg ved at tale med to 
bitte smaa Piger. Her en Prøve af den ældstes Tankegang:</p>

<p>Der var idag en Herre hos dig, der hed von; hvorfor
hed han von? Du spurgte ham, om han var af en gammel
Familie. Hvad vil det sige?</p>

<p>Han er af Adel. -</p>

<p>Hvad vil det sige?</p>

<p>Hans Bedstefaders Bedstefader har ejet et Slot. -
Og din? - Vistnok ikke noget. - Hvad er da du? -
Borgerlig. - Hvad er finest? - Adelig. - Hun leende:
Du vil da ikke sige, at han er finere end du? -
[Hvem er finere end en Fader!]</p>

<p>Jo, af Fødsel. -</p>

<p>Du er paa alle Maader finere. Han hedder von, det vil
sige, han er af en fin Familie. Men det er da finere,
selv at være fin.</p>

<p><pb n="4" />.</p>

<p>Længe var det siden der i den Menneskevrimmel, der
Aar efter Aar bølgede mit Øje forbi, havde været et
Aasyn, som fængslede mig ved overlegen Aand. Dag ud,
Dag ind skyllede Posten Bøger og Tryksager ind over
min Tærskel. Men længe var det siden, der iblandt
disse havde været et
enkelt Skrift, som bragte mig Bud fra en beslægtet
Aand og tillige fra en lærerig og mægtig, som var mig
ny. Da kom de første, betydningsfulde Bøger fra en
Tænker, jeg tidligt havde hørt tale om i Anledning
af hans Skrift mod den alderstegne Strauss's Bog
Den gamle og den nye Tro, og om hvem jeg da kun
havde hørt lidet fordelagtigt; mig selv havde det
dengang forekommet haardt og grusomt at slaa sig
til Ridder paa en saa fortjent og udmærket Mands
Alderdomsværk. Senere havde en enkelt Bog af denne
Forfatter kun et Øjeblik fængslet mig. Nu mødte
mig i Nietz-sches Bøger Tanker, jeg selv polemisk
havde tænkt og med hvilke jeg var fortrolig, ligesom
prægede i højt Relief, andre, som var mig fremmede,
men som fristede mig til begrundet Afvisning eller
Tilegnelse.</p>

<p>Hurtigt forstod jeg, at Manden ragede op blandt de
Ypperste og Ejendommeligste i Samtiden. Saa betydelig
og selvstændig var blandt mine Venner eller Velyndere
vistnok kun Ibsen og Taine, men ingen af dem havde
hans endnu ungdommelige Lidenskab for at gøre sig
gældende, ingen hans impetus og ingen af dem hans
betagende, mig saa kære Dristighed.</p>

<p>Hertil kom at Manden, der nærmede sig mig med Artighed
og Tillid, trængte til mig, behøvede mig for ikke at
overses og stilles i Række med ham langt underordnede
Foreteelser, det vil sige for at naa det Ry og den
Anseelse, hvortil han havde Adkomst. Jeg følte det
som Pligt at gøre for ham, hvad jeg en Snes Aar
forinden havde gjort for Ibsen, senere for Klinger,
for Jacobsen og talrige andre, henlede Læseverdenens
Opmærksomhed paa denne Kraftkilde og Tankekilde, der
sprudlede og randt upaaagtet, denne geniale Røst, der
raabte uden at møde det savnede, mangedobbelte Ekko, det 
endnu slumrende, som sikkert kunde vækkes. Straks da 
Nietzsche havde henvendt sig til mig, skrev jeg i et
Privatbrev: "Han er saavidt jeg kan skønne uden
Spørgsmaal Tysklands dybeste og betydningsfuldeste
Aand. Der er noget i hans Væsen, som tiltrækker
mig. Jeg kunde bruge en Ven som ham. Endelig engang
efter Aaringers Forløb en aandelig Jævnbyrdig og
maaske af højere Byrd.«</p>

<p>Da jeg begyndte, ved Kjøbenhavns Universitet at holde
en Række Foredrag om Nietzsche, var det forsaavidt
et forvovent Foretagende, som Titelen skræmte. For
første Gang, siden jeg var vendt tilbage til Danmark,
svigtede Tilhørerne mig; de fyldte Salen; men en
Gentagelse var overflødig, hvorvel Forelæsningerne
holdtes uden Vederlag. Alligevel fortrød jeg ikke mit
Valg af Æmne. Det vandt mig Nietzsches Hengivenhed
og gav ham den sidste Trøst. Mine Foredrag var det
første Forbud om Verdensry, der naaede ham, før
Sindssygdommen opslugte hans Bevidsthed.</p>

<p>Nietzsches Skrifter befrugtede mig ikke; men de indgød
mig Mod. Og Tankeudvekslingen med Nietzsche, som den
fandt Sted under den Brevveksling, der efter et Aars
Forløb fik sin bratte Afslutning, styrkede mig selv,
berigede mig selv; jeg følte mig under den paany paa
mit Væsens Højde, virkende i mit Kald, opfyldende den
Sendelse, der nu engang var bleven min, Jeg skrev for
mig selv: "Jeg læser stadig i min gale Ven Nietzsche,
klemmer ham, krænger ham, presser og endevender ham,
ælter ham om og om, saa han faar snart ét Fysiognomi,
snart et andet. Jeg holder af Nietzsche. Er hat mifs
angethan. Der er denne ene store Mand, som Tyskland
har, og Ingen vurderer ham i Tyskland, næsten Ingen
kender ham. O denne universelle Dannelseskretinisme!"</p>

<p>Da mit Essay om ham var udkommet paa Tysk, begyndte
hans Ry at vokse og rulle som Snebolden, der bliver
til Lavine.
<pb n="5" />.</p>

<p>I Efteraaret 1887 havde jeg holdt Forelæsninger
om Heine Jeg indledede Aaret 1888 med at skrive
den velovervejede Indledning til Jubilæumsudgaven
af Holbergs Komedier. I Foraaret 1888 talte jeg om
Rusland og russisk Literatur, og holdt umiddelbart
derefter Forelæsningerne om Friederich Nietzsche. Om
Efteraaret, da jeg begyndte en lang Række Foredrag om
Goethe, var Tilstrømningen den største, jeg nogensinde
i Danmark havde havt. Da jeg to Gange havde holdt
det første Foredrag gratis under frygtelig Trængsel,
talte jeg endnu en tredje Gang for Betaling, og
der var endnu saa fuldt, at jeg havde kunnet holde
samme Foredrag en fjerde Gang i Ugen, ifald jeg havde
kunnet udholde det. Og Forholdet forblev det samme
det Halvaar.</p>

<p>Aaret 1888 var for mig udelukkende et Arbejdsaar;
jeg var ikke én Dag udenfor Danmark, undte mig ikke
ringeste Rekreation. Knap at jeg tilbragte tre,
fire Dage paa Landet. Selv Sommersøndagene forblev
jeg i Byen; ingensinde var man uforstyrret som
da. Men naturligvis kunde Humøret ikke altid være
paa Højden. Store Bededags Nat skrev jeg:</p>

<p>"O Kjøbenhavn paa saadan en Bededag! Frygtelig,
frygtelig. Dødsstilhed, skrigende klart Solskin og en
Isvind gennem Gaderne. Horder af pyntede Kræmmersvende
og stakkels kvindeligt Tyende. De Par Mennesker,
jeg kan tale med, er borte eller rejste. Over Byen
ruger kun ét: min Spleen. Spleen er intet Taagebarn,
langtfra ikke. Nej, hvinende koldt Bysolskin
er uendeligt mere melankolsk. Taagen omslutter
den Tungsindige, dækker hans Græmmelser. Taagen
indeslutter den Elskende og skjuler ham, som den
skjulte Zeus og Here paa Ida. Nej, Klarhed og lang
Dag, naar det er Bededag og Bededagsklarhed, det er
den egentlige Avler af Speen".
Min bedste Morskab under disse Omstændigheder var,
naar Forholdene skilte os, Correspondance med to meget
unge Damer, f. Eks. et Brev som dette: (Udskrift uden
paa Konvolutten med Blyant):</p>

<p>Til min kære Fader, Dr. Georg Brandes, en bekendt
                              Mand i Kjøbenhavn.</p>

<p>I Berlin er der en Mand, som der vokser et kvindeligt
Legeme ud af Halsen, han er 21 Aar, hun er 21 Aar
gammel, Hoveded sidder inde i hans Hals, hun har
Silkekjole paa og er lidt større end Else. Der er
født to sammenkoblede Drenge. Mange Hilsener fra
                          din altid hengivne Datter.</p>

<p>Det mindede velgørende om Aviserne paa Holbergs Tid.</p>

<p>I Maanederne Maj og Juni nedskrev eller renskrev jeg
min Bog om Polen. Samtidigt udgav jeg efter tyve
Aars Forløb min gamle Bog, Æsthetiske Studier. De
Stykker, hvoraf den bestod, de ældste især, maatte
gennemskrives; men Arbejdet var underholdende; det var
helt underligt med et nyt Jeg nu at møde dette gamle
J eg og forfølge, hvorledes de baksedes og tilsidst
kom overens. Bogen blev paany i uforandret Venskab
tilegnet Julius Lange.</p>

<p>I Maanederne Juli-Oktober skrev jeg hele den store Bog
om Rusland. Det var et mig meget vanskeligt Arbejde,
dette Slid med Side efter Side, Ark efter Ark. Jeg
havde en Følelse, som sad jeg Dag ud, Dag ind, og
huggede Sten til en Vej. Kun af og til mærkede jeg,
at jeg fik Gnister til at springe ud af Stenen.</p>

<p>Det var mig som laa der tre Volde for mig, jeg
skulde over, før jeg kunde give mig i Lag med det
Arbejde, der i saa mange Aar havde trykket mig,
Hovedstrømningernes sjette og sidste Del. Det var de
tre Bøger, jeg i det Aar fik fra Haanden. Jeg tvivlede
ikke paa at kunne faa mit store Smertensbarn sendt
ud i Verden i Løbet af det næste Aar. Men det kom
anderledes; i Aaret 1889 fik jeg kun de første
<pb n="11" /> Ark renskrevne og trykte. Saa tidt jeg gik forbi
Marmorkirken, der da i Aaringer havde været under
Arbejde, tilsyneladende uden nogensinde at blive
fuldendt, spurgte jeg mig selv: Hvilken Bygning bliver
vel først færdig, min Marmorkirke eller denne? Begge
Dele trak ud, min havde nu allerede været under
Opførelse i 18 Aar. Alligevel lykkedes det mig at
komme først.</p>

<p>Jeg sluttede Aaret med min lille Artikel om
Donatellos St. Georg. Den var Alt, hvortil aarelang
Sysselsættelse med Donatello havde ført, og tvar mig
som et Sindbilled paa, hvor lidt der i Reglen kommer
ud af vore Planer. Men fra mit Inderste kom den Bøn
til min Helgen, hvori den udmunder:</p>

<p>O St. Georg, min Skytspatron! Hvor skøn er den
hellige Vrede i dit Blik, hvor ypperlig den rolige
Følelse af Kraft, der fylder dit Bryst, du Helgen
og Hedning! At du ogsaa tomhændet, uden Sværd eller
Lanse i din Haand, er lutter Uforsagthed, det er en
Lære. Værgeløs staar du der, men fast paa dine Fødder,
fast i dine Knæ, pansret om Foden til at kunne knuse
med en Jernhæl, og pansret om Lænder og Arm og Ben
og Ryg og Bringe. Du Prisgivne til Dragens Ædder og
Forgift! Du véd det, den Tid vil komme, da du igen
faar et Lanseskaft fat. Dræb da Dragen, stød Jernet
i dens Hjerte og knus Knoklerne i den, saa den aldrig
sluger Jomfruer og aldrig myrder Ynglinger mere!</p>

<p><pb n="6" />.</p>

<p>Var Aaret 1888 et Aar, hvori jeg end ikke en Dag
var udenlands, saa var det dog et, hvori jeg stod i
levende Forbindelse med Udlandet. Et overordentligt
stort Antal af de Udlændinge, som besøgte Kjøbenhavn,
indfandt sig hos mig; et endnu større Antal stod i
Berøring med mig gennem Breve, Spaniere fra Columbia,
Nordamerikanere fra Smaabyer i Unionen.</p>

<p>En af mine ivrige Korrespondenter var dengang den senere 
berømte Baronesse Bertha von Suttner, Fredssagens
ivrige Forkæmperinde, der havde skrevet et Essay
om mig. Hun var da en Verdensdame med Talent, og
allerede da overraskende ved sin Optimisme. I sin
Bog Inventarium einer Seele havde hun formuleret
det Løsen, hun vilde give Menneskeslægten: Aldrig,
aldrig tilføje Nogen ondt! - Jeg formaaede ikke at gaa
ind paa hendes Tankegang, og hvad jeg overfor hende
gjorde gældende var omtrent dette: Blot det at leve
er jo at volde andre, Misunderne, de Skinsyge, Smerte,
at gøre dem ondt. Og hvorledes skulde man kunne handle
uden at volde Smerte? En stor Skribent (som Voltaire
f. Eks.) véd, at hver anden Sætning af ham sætter
Meneskeskarer i Raseri og skal gøre det. End ikke en
Torsk kan vi spise uden at Torsken maa slagtes først.</p>

<p>Fra Tyskland sendte den unge Lyriker Karl Henckell
sine lovende Digte i Herweghs Art, og derfra kom den
unge duelige Journalist Theodor Wolff, nu Berliner
Tageblatts Leder.</p>

<p>I Begyndelsen af Aaret havde jeg adskillig Berøring
med Flandern i Anledning af de Studier jeg havde
gjort over flamsk Poesi. Pol de Mont tilegnede mig
sit smukke Digt Uudslukkelige Flammer, der paa Tysk
blev optaget i Magazin für die Litteratur. Heinrich
Flemmich skrev fra Antwerpen til mig, at han skyldte
mig Tilskyndelsen til sine poetiske Oversættelser
fra Flamsk. Hans Bog Aus Flandern und Brabant udkom
med denne Tilegnelse: Dem gründlichen Kenner des
Flamischen, Dr. G. B. in Verehrung gewidmet.</p>

<p>Fra Tyskland kom til Kjøbenhavn en ung Poet, Hermann
Friedrichs, der nogen Tid bosatte sig her. Han var
oprindeligt falden i Hænderne paa Rudolf Schmidt, der
tyldede ham med sine Antipatier og som, da han antog
ham for rig, laa ham højlig til Byrde. Da Friedrich
tilsidst fik det Indtryk, at Schmidt gik ud paa,
helt at lade sig
underholde af ham, kom det til Brud. Han henvendte
sig til mig, om hvem han hidtil kun havde hørt
Bagvaskelser, og tilegnede mig sin Digtning,
An der Pforte der Zukunft. Samtidigt tilegnede
den barske og begejstrede tyske Kritiker Leo Berg,
der da debuterede, mig sit første Arbejde: Haben wir
überhaupt noch eine Literatur? Det var den femtende
Bog, som var bleven mig tilegnet. Leo Berg, der æret
og anset, men fattig døde Aar 1908 var en Mand, der,
styg og stærkt haltende, havde den Vanføres Skarphed
i Tankegang og Bitterhed i Sind. Han tirredes til
Blods ved Literaturens Maskepi med Industrien,
ved Forfatternes Hensyntagen til Pengevinding, og
kæmpede sit Liv igennem for den rent ideale Stræben
i Literaturen.</p>

<p>Fra Østerrig kom det Aar Skuespilleren Josef Kainz for
første Gang til Kjøbenhavn og vakte Begejstring hos
dem, der forstod hans Kunst. Han var varmtfølende,
lærvillig, i kunstnerisk Stigen. At se ham som
Mortimer i Maria Stuart eller som Ferdinand i Kabale
und Liebe, at høre ham fremsige Wildenbruchs Hexenlied
var Oplevelser. Herman Bang foranstaltede en lille
Festlighed for ham, ved hvilken man havde bedet mig
holde Talen.</p>

<p>Fra Italien henvendte Chiarini sig til mig og skrev
en meget smigrende Artikel om mig i Nuova Antologia.</p>

<p><pb n="7" />.</p>

<p>Det Aar afholdtes den Nordiske Udstilling i Kjøbenhavn
i det af Nyrop opbyggede smukke Træpalads. Den
lokkede mangfoldige Fremmede til Byen. Overfor den
var der aabnet en righoldig Udstilling af samtidige
franske Malerier og Billedhuggerarbejder, der bragte
de Besøgende et Pust fra en anden Kunstverden end
Nordens. Efter Indbydelse indfandt en betydelig Skare
af berømte og bekendte franske
Kunstnere sig nogle Dage i Kjøbenhavn. Der blev
afholdt en Festlighed for dem i Glyptoteket, hvortil
de fleste mere ansete Danske indbødes. De danske
Kunstnere, der foreslog Indbydelserne, havde indført
mit Navn blandt de første. Men da det blev strøget
af Listen, fik jeg intet at se til Franskmændene. 
Af Julius Lange erfor jeg, at de næsten alle havde 
spurgt efter mig.</p>

<p>Da jeg Aaret efter traf adskillige af dem i Paris,
havde jeg Anledning til at erfare deres Indtryk
af Kjøbenhavn. De var desværre enstemmige i deres
Fordømmelse af Thorvaldsens Arbejder i Museet. 
De la bien mauvaise sculpture var det Ord, man 
stadigt fik at høre. Men lige saa enstemmigt talte 
de med den største Varme og Anerkendelse om Sonnes 
Fresker paa Museets Ydermur. Iøvrigt var de stærkt 
skuffede i to Henseender, at de ikke havde modtaget 
nogen Indbydelse til Hoffet, og at de ingen 
Dekorationer havde faaet, hvad de paastod man havde 
stillet dem i Udsigt. De var tydeligt nok især 
komne for Dekorationernes Skyld.</p>

<p>Noget efter Kunstnerne ankom den unge franske
Kunstkritiker Maurice Hamel, udsendt af Gazette
des beaux arts, en overordentlig fin Kunstkender
og et Menneske med sundt, naturligt Blik. Han og
Karl Madsen kom godt ud af det med hinanden og
jeg mindes en Baadsejlads med ham, Karl Madsen
og Nordmanden Andreas Aubert paa Lyngby Sø, mens
den sjællandske Natur en Sommeraften for disse
Farve-Elskere afslørede og tilslørede sig i rige,
dæmpede og dejligt sammensmeltende Farver.</p>

<p>Endnu lidt senere ankom delegerede franske Arbejdere
til Udstillingen. Det var unge Haandværket af
forskellige Fag, rødere end de rødeste danske. For den
store franske Revolution havde de ingen Interesse;
den var dem for borgerlig. I Grunden begyndte
Verdenshistoriens tiltalende Parti for dem med
Kommunen i Paris, som havde al deres Deltagelse og
Begejstring. De harmedes over, at Raabet
Vive la Commune! dengang var forbudt i Paris. De
ærgrede sig over, at man vilde hædre dem ved at spille
Marseillaisen. Selv sang de kun Vinternationale og
ça ira.</p>

<p>Man indbød dem til at tilbringe en Aften i
Studentersamfundet, og jeg blev anmodet om at indfinde
mig. Jeg talte to Gange til dem. Da jeg sagde, at
her kunde de gerne raabe Leve Kommunen! fordi hele
det lille Danmark i Virkeligheden kun var at betragte
som en Kommune, saa det lod sig opfatte som enstydigt
med Leve Danmark! raabte en af dem: Mais c'est de 
l'esprit français. Jeg svarte: N'avoir pas esprit
de caste, voila le vrai esprit français.</p>

<p>Mange Svenske og Finner indfandt sig i Kjøbenhavn i
Anledning af Udstillingen. Der var den unge Forfatter
Georg Nordensvan, smuk og slank, Novelleforfatter
og Kunstkender, som gjorde et udmærket Indtryk. Der
var ældre Bekendte som Maleren Björck og Per Staaf og
Gustaf af Geijerstam, Finner som Jacques Ahrenberg,
den finske Udstillings Kommissionær, der glædede
mig med en anerkendende Dom angaaende min Bog om
Polen. Verner von Heidenstam, der sendte sin lovende
Debutbog Vallfart och Vandringsår, kom først senere
til Danmark.</p>

<p>Fra Rusland kom min kære Ven Sobolevski, Redaktøren
for Russkija Vjedomosti og tilbragte nogle Dage med
mig. Han gjorde ikke faa Indkøb, blandt andet af
danske Terracotta-Sager, som han fandt originale og
smukke.</p>

<p>Kort efter kom en interessant ung tysk-russisk Pige
ved Navn Sonja Etlinger, som paastod, hun i fire Aar
havde været sysselsat med mig. Hun havde hørt mine
Foredrag i St. Petersborg og havde lært sig Dansk.</p>

<p>Med Anbefalingsbreve til mig forestillede sig desuden
først en Pianofabrikant Becher fra St. Petersborg,
en forstandig og praktisk Mand, dernæst fra samme
By en ung Astronom Kleiber, fireogtyveaarig kun,
men forbausende
sprogkyndig og sagkyndig. Han talte Russisk, Polsk,
Italiensk, Engelsk, Fransk, Tysk, Svensk og læste
efter seks Dages Ophold de danske Aviser. Ham var
Darwinismen saaledes gaaet over i Kød og Blod, at
den gennemtrængte Alt, hvad han tænkte og sagde,
og den havde indgivet ham en Fremskridtstro, der var
betydeligt stærkere end min. Disse Fremmede kendte
mig selvfølgelig i Regelen kun af Oversættelser. 
Det var da tidt ret vemodigt at iagttage Afstanden
mellem disse Oversættelser og Originalen. I Reclams
Bibliotek var i min Afhandling om J. P. Jacobsen
Begyndelsesordene: "Dette er vor Prosas store
Kolorist" oversatte paa denne øresønderrivende Maade:
"Er ist der grösste Kolorist der Jetztzeit-Prosa". 
I en Oversættelse, som en Amerikaner, en Mr. Eastman,
foretog af min Bog Indtryk fra Rusland var disse
Ord (om Tjernisjevski) "og i de gamle Dumaers (o:
kosakkiske Folkevisers) Aand et stort historisk Epos"
gengivne saaledes: "a great historical epic in the
spirit of the elder Dumas".</p>

<p>Mr. Eastman havde iøvrigt mærkværdige Anlæg for
Sprog. Hans Frue brækkede et Ben i Kjøbenhavn og han
blev derved tvungen til et seks Ugers Ophold. Han
købte sig min Bog om Rusland og et dansk-engelsk
Leksikon og udførte uden nogensomhelst anden
Art Kundskab til Dansk, en i det Hele nøjagtig og
tilfredsstillende Oversættelse. - Værre var det for
mig, at Barsdorf besørgede en ny Udgave af min Bog om
Lassalle og bekendtgjorde, at Halvdelen af Oplaget var
solgt før Udgivelsen. En lille Trøst endelig var det,
at Fyrstinde Tenicheff, som havde lært sig Dansk,
fortræffeligt gengav flere Essays af mig paa Russisk.</p>

<p><pb n="8" />.</p>

<p>Det var det Aar, hvor de store Forandringer indtraadte 
i det tyske Riges Ledelse. Med kort Mellemrum var to 
Kejsere døde, og et nyt Styre blev indvarslet.
Wilhelm II kom til Kjøbenhavn for at forestille sig
som Kejser. Ankomsten fik et pinligt Forløb. Neppe
havde Vognen, hvor han og Kong Christian tog Plads,
sat sig i Bevægelse ude paa Toldboden, før en stedse
stærkere Hyssen hørtes fra Folkemassen. Tilsidst
hyssede selve de præsenterende Livgardister med, og
al denne Hyssen gennemskares af en enkelt Pibe. 
Kongen var bleg, Kejseren bevarede sin Holdning.</p>

<p>Johan Ottosen indfandt sig med Hanssen-Nørremølle
hos mig for at tale om, hvorledes man i Nordslesvig
klogest burde stille sig under den nye Æra; man
henvendte sig til mig, fordi jeg ikke havde lagt
Dølgsmaal paa min Misfornøjelse med Venstrepressens
Holdning, naar dens Danskhed paa et Haar lignede
Tyskhed. Først langt senere lykkedes det at faa denne
Holdning grundigt ændret. I det Aar brugte det tyske
Agitationsudvalg for Nordslesvig Bladet Politikens
gamle Artikler som Agitationsstof for at faa
Nordslesvigerne til at stemme paa tyske Kandidater.</p>

<p>Skønt jeg boede midt i Kjøbenhavn, havde jeg yderst
lidt Forhold til Byen, og omgikkes saare faa,
blandt dem vel mest Vilhelm Bissen og hans Frue,
der det Aar fejrede deres Datters Bryllup ved
en smuk Fest i Atelier'et. Jeg omgikkes det unge
Kunstnerpar Harald og Agnes Slott-Møller, der havde
sluttet sig til mig og ved hvis Bryllup Johan Rohde
og jeg var Forlovere. Jeg saa oftere Stuckenbergs,
to fine Mennesker, hun ualmindelig og ægte som han,
hvem Livet mange Aar senere paa tragisk Maade skilte
fra hinanden. En Sommerdag var jeg med Julius Lange
hos hans Broder Frits, Overlægen paa Middelfart
Sindssygeanstalt, og Dagen derpaa tog vi sammen over
til Jylland, til et Sted ved Navn Skovvang at besøge
Slott-Møllers, der boede dér med den unge dejlige
Frøken Triepke, senere Fru Krøyer. Med dem fik jeg
i de Dage et stærkt Indtryk af Østjyllands
Natur; et Par Maaneder derefter i Skoven udenfor
Skovgaard, Boghandler Hegels Ejendom, et overvældende
Indtryk af danske Skoves uendelige Farvepragt i
Oktober i et usædvanligt Efteraars milde Luft - det
var Alt, hvad jeg i det Aar undte mig af Opaanden
fra det haardnakkede Arbejd.</p>

<p>Aaret igennem modtog jeg fra Kjøbenhavn og Provinserne
stadig tilsendt Prædikener, Opbyggelsesskrifter,
fromme Blade, endnu frommere, meget indtrængende
Breve, ustandselige Omvendelsesforsøg. Det forrige
Aartis Bombardement med Breve efter Formlen: "Det var
dig bedre, at du blev kastet i Havet med en Møllesten
om din Hals, end at du skulde forarge disse Smaa"
var nu i Reglen veget for mildere Forsøg paa at
tale mig til Hjerte. Jeg fik med Posten religiøse
Flyveskrifter, Psalmer og Psalmebøger, en Gang en
hel Bibel fra en gammel Dame, der øjensynligt troede,
at Bogen var mig ubekendt; thi deri var omhyggeligt
indstreget, hvad hun ansaa nyttigst for mig at læse. 
En af de anonyme Brevskriverinder, der ugenlig
manede mig til Omvendelse, kom en Dag i Tanke om at
disse Breve maaske kunde kede mig, og bad mig, med
en Annonce i det ultrareaktionære Blad Avisen svare
paa, om hun skulde ophøre med Correspondancen eller
blive ved. Hun undertegnede sig som saa mange andre:
En kristen Kvinde.</p>

<p>Af disse kristne Kvinder kom ingen mig for Øje;
derimod saa jeg af og til ludfattige Kvinder,
hvem deres Elendighed sysselsatte mere end
Religionen. Jeg husker saaledes i det græsselige
Kompleks af Fattigboliger, som udgør Stedet Løven i
Store Kongensgade at have hjulpet en stakkels Kone,
ved Navn Madam Rige, der skulde ernære sig ved
Vask og som plyndredes af en vanartet Søn. Hun var
af Svindsot bragt til Gravens Rand. Hun lignede et
Skelet og hendes Hoved
var et rent Dødningehoved;  men Øjnene var smukke og
taknemmelige til det sidste.</p>

<p>I Aarets sidste Maaneder, da jeg holdt Foredrag om
Goethe, levede jeg helt fordybet, som nedgravet, i
dette uhyre Geni. Det stod for mig som var han den i
det attende Aarhundredes Slutning genfødte Renæssance
og som om han var bleven fulgt af Forfald. De, der
troede paa det jævne Fremskridt allevegne, glemte
Forfaldstiderne, Forfaldsmenneskene. Og det styrkede
mig at leve mig ind i Goethe. Ikke at jeg nogensinde
kunde hovmode mig i Indbildningen om et aandeligt
Slægtskab. Men jeg følte og vidste, at i mig med al
min Ringhed var Opgang, opgaaende, opadstigende Kraft,
medens der i mange, rigere udrustede, var Nedgang.</p>

<p><pb n="9" />.</p>

<p>Aaret 1889 begyndte for mig med at det blev forbudt
alle Boghandlere i Finland at modtage og forhandle
mine sidste Bøger (om Polen og Rusland). De udsendte
Eksemplarer vendte derfor tilbage.</p>

<p>Jeg blev neppe kærligere behandlet i Danmark end
i Rusland. I Anledning af et Forsøg, en fremmed
Korrespondent i Kjøbenhavn gjorde paa at vinde
Navnkundighed ved Udskældning af mig som den mest
bekendte Danske, lagde den kjøbenhavnske Presse
paany alle sine Egenskaber for Dagen. Min Broder
sagde dengang til mig et Par Ord, jeg ikke har glemt:
"Vug dig ikke i Indbildninger. Du er det danske Folks
Prygledreng endnu som for en Snes Aar siden. Vil du
leve i Fred, maa du en Gang for alle give Afkald
paa at sige din Mening." Det var den nøjagtige
Sandhed. Jeg var overbevist om Umuligheden af, i min
Levetid at se Resultater af min Virksomhed i Danmark.
Ret forfriskende kom midt under Spektaklet imod
mig Meddelelsen om at den danske Presses Skødebarn
Hr. Barsdorf var idømt tre Aars Tugthus og otte Aars
Tab af borgerlig Ære, og for Resten af sine Dage var
stillet under Politiets Opsigt for gewerbsmässige
Hehlerei.</p>

<p>Den lille nordiske Kunstnerkoloni i Paris sendte
mig til min Fødselsdag en telegrafisk Hilsen, der
meddelte, at man havde drukket min Skaal.
UDFLUGT TIL SVERIG OG NORGE</p>

<p><pb n="1" />.</p>

<p>Det havde været min Agt og mit Ønske at tage
til Rusland. Ved et Sammenstød af uforudsete
Omstændigheder blev det mig umuligt. Jeg besluttede da
at forsøge min Lykke paa et mindre eventyrligt Terræn
og at følge nogle Indbydelser, jeg havde modtaget,
til at holde Foredrag i Sverig og Norge. Min Rejse
tiltraadtes under de sletteste Forvarsler, thi jeg var
til det Yderste forstemt og forpint; men den blev en
af de lyseste og indtryksrigeste Episoder i mit Liv.</p>

<p>Paa Nordbanegaarden erfor jeg at Toget til Helsingør
ikke afgik paa Grund af Snespærring. Jeg maatte køre
til Havnen for at komme til Sverig ad Søvejen. Og
blot den Smule Overfart til Malmø med et isglat
Dæk og gennem en Rende brudt i Havnens Is blev
en Fornøjelse. En ung dansk Dame, som jeg flygtigt
kendte, og jeg var de eneste Passagerere, og jeg har
ikke foretaget Overfarten til Malmø i mere tiltalende
Selskab.</p>

<p>Farten til Göteborg, der tog Dag og Nat, blev fra Mil
til Mil stedse vanskeligere. Der var ingen Sovevogne
og ingen dobbelte Vinduer; Natten var saa kold,
at Blækket frøs i mit Rejse-Blækhus. Om Morgenen
blev Toget stikkende i Sneen i Nærheden af den lille
Station Allingsås, uden at Personalet
kunde love Passagererne noget sikkert angaaende
Ankomsten til Göteborg, hvad der var mig saa meget
ubehageligere, som det i Bladene var kundgjort, at
jeg skulde tale dér samme Dag. Mit Foredrag maatte
under disse Omstændigheder udsættes.</p>

<p>Byens lille Hotel blev naturligvis overfyldt. Der
maatte overnattes, men Nattelejet kunde ikke blive
synderlig bekvemt. Mig indrømmedes der et stort tomt
Forsamlingsværelse uden nogen Seng i.</p>

<p>Sneen laa mandshøj foran Dørene. Det var yderst
vanskeligt at naa blot de ikke mange Skridt til
Telegrafkontoret. Heldigvis havde jeg til denne Rejse
forsynet mig med høje forede Overtræksstøvler og med
en Hovedpude, der kom mig udmærket til Nytte.</p>

<p>Ved Ankomsten til Göteborg blev jeg paa Stationen
modtaget af et ungt Par, der betragtede sig som
særligt knyttet til mig, skønt jeg aldrig havde set
Ægtemanden og kun én Gang Damen, hvis Udseende jeg
rent havde glemt.</p>

<p>Det var en Fru Alma Åkermark-Breinholm, som dengang
udgav et Kvinde-Tidsskrift Framåt, hvortil hun i
sin uskyldige Begejstring for Frihed og Fremskridt
knyttede store Forventninger eller rettere havde
knyttet dem; thi det arme lille Tidsskrift medførte
efterhaanden hendes økonomiske Ruin. Hun havde havt en
ret vel besøgt Pigeskole; men da hun i sit Tidsskrift
optog et Par Smaastykker af den senere Fru Malling,
da 22aarig, hvori unge Pigers erotiske Længsler var
skildrede, gik dydsirede Fruer i Goteborg fra Hus
til Hus og anmodede Mødrene om ikke at betro deres
Børn til en Dame, der gav saa oprørende Skitser
Husly. Følgen var, at Skolen gik ind. Mig havde
Damen vist den Tjeneste, at optage mine tre større
Artikler mod Kvindesagsdamerne i Sædelighedsfejden
<pb n="188" />7, og jeg var
derved mod mit Ønske blevet Aarsag til at hun paadrog
sig Bjørnstjerne Bjørnsons heftige Vrede. Det lille
Tidsskrift maatte snart gaa ind og Parret forlade
Landet. De udvandrede til Finland, hvor det, saavidt
jeg véd, gik sørgeligt tilbage for dem.</p>

<p>Manden var en fattig Telegrafist; hun selv en
renhjertet og grundhæderlig Kvinde, der troede paa
alle demokratiske Formler og Dogmer som den Kristne
paa Aabenbaring. Med historiske Kundskaber syntes hun
kun mangelfuldt udrustet. Da jeg kort efter Ankomsten
var kommet til Sæde ved hendes Bord, sagde hun de
mig gaadefulde Ord: "Nu er jeg tilfreds med at kende
Dr. B. nøjere; da jeg for nogle Aar siden besøgte Dem
i Kjøbenhavn, tog De Modet rent fra mig ved den Ytring
at De ikke troede paa noget i Verden undtagen paa tre
Romere." - Har jeg sagt det? Det undrer mig. Om hvilke
tre Romere var der Tale, med Forlov? - "Jeg husker
ikke Navnene, men Sagen er sikker nok; thi jeg véd,
hvilket nedslaaende Indtryk den gjorde paa mig." -</p>

<p>Jeg grublede og forsøgte at genkalde mig Damens
længst glemte Besøg. Endelig lykkedes det mig at
se hende i en Lænestol overfor mig, jeg mindedes,
at hun talte om fire eller fem forskellige folkelige,
politiske, økonomiske, feministiske Foreninger, hvoraf
hun i Göteborg var Medlem og af hvis Virksomhed hun
ventede sig de største Resultater. - Og med ét slog
det ned i mig: jeg havde svaret: Hvad mig angaar,
venter jeg mig ikke meget af Foreninger. Naar Talen
er om at udrette noget, troer jeg kun paa Cajus Julius
Cæsar. - Det var Fru Breinholms tre Romere.</p>

<p>Jeg holdt nogle Foredrag, men skønt jeg efter min
egen Opfattelse talte godt, var der anden Gang et
halvhundred Tilhørere færre end første Gang og den
tredie endnu færre. Alle erklærede, de forstod ikke
Dansk, neppe Halvdelen af
hvad jeg sagde, og desuden var Byen pietistisk, Befolkningen 
bestod af Schartauanere, som de kaldte sig.</p>

<p>Jeg blev hjerteligt modtaget i de Familier, jeg under
mit første Ophold som nybagt Rus havde lært at kende;
jeg var dagligt indbudt og man stræbte paa enhver
Maade at gøre mig Opholdet kært. Professor Karl
Warburg, hvem jeg havde kendt fra han var Dreng, tog
sig af mig som Kollega og Ven, førte mig sammen med
Digteren Bååth, hvem jeg kendte forud, med Maleren
Nils Forsberg og med Hedlunds; jeg var Gæst i Pontus
Fürstenbergs Hus og saa for første Gang hans berømte
Samling af moderne Kunst. Ogsaa ham havde jeg kendt
fra min tidligste Ungdom og ikke mindre hans Frue,
endnu i den Tid, da hun, en dejlig og hovedrig ung
Pige, indviede sit Liv til Venten og Savn, fordi
hendes strenge Fader forbød hende at ægte en Mand,
i hvem han kun saa Vanskabningen. Hun oppebiede uden
Klage og uden Modstand Faderens Død og skænkede med
hvide Haar sin Haand og sine Rigdomme til den, hun
fra sin fejreste Ungdom havde havt kær.</p>

<p>Blandt mine göteborgske Venner var nu som moden
Kvinde den Dame, jeg som Skoledreng saa ivrigt havde
stræbt at interessere, dengang hun selv neppe var
udvoksen. Hun havde bevaret mig sit Venskab og jeg
var glad ved at modtage hendes Gæstfrihed.</p>

<p>Blandt dem var ogsaa nu som gift Frue den Dame, i
hvis Forældres Hus jeg tredive Aar tidligere havde
boet. Jeg havde da holdt hende, et dejligt tolvaars
Barn, i Haanden, naar vi spadserede sammen. Hun
tog en Vogn og kørte mig ud til det gamle Sted,
hendes Barndomshjem og min første Ungdoms Tilhold,
et lille Træhus i en Have, som jeg ikke formaaede at
kende igen.
<pb n="2" />.</p>

<p>Efter tolv Aars Forløb gensaa jeg Stockholm, hvor
jeg i Vetenskapsakademiens Sal, som ogsaa denne Gang
var bleven mig overladt, nu holdt tre Foredrag om
Goethe, der fik en god Modtagelse og overfuldt Hus,
endda jeg rivaliserede med Førsteforestillinger paa
Byens Teatre.</p>

<p>Den skønne Stad og de glade Mennesker, jeg i den
traf, henrev mig ganske. Jeg kunde jo ikke her se
og lære saa meget som i Petersborg eller Varshav,
men jeg havde ligefuldt en beslægtet Følelse af
potenseret Liv. Jeg lærte en livfuld og aandrig
Ungdom at kende, saa' skønne og begavede Kvinder,
traf ikke faa betydelige Mænd.</p>

<p>Blandt de Forfattere, der hilste mig med velvillige
Artikler, var især Oscar Levertin og Nordensvan;
blandt dem, der kom mig imøde, maa jeg desuden med
Tak mindes Tor Hedberg. Levertin havde dengang endnu
ikke naaet den Højde af Poesi i Digtning og Kritik,
som gjorde ham til en af Sverigs ypperste Aander,
før Døden rev ham bort ung og usvækket. Men der var
i ham al den Inderlighed og Varme, den Modtagelighed
og den fine, formende, malende, syngende Evne, som
først senere naaede sin fulde Udfoldelse i Kunst. Han
havde ikke endnu vundet den Sikkerhed og den milde
Ironi, han naaede med Mesterskabet. Men han nærede
den Hengivenhed for Mennesker og den Entusiasme for
Skønhed i og udenfor Kunsten, som var hans Væsens
oprindelige Arv. Han var da bosat i Upsala med
den høje unge blonde Kvinde, som var hans første
Hustru. Jeg mindes en Frokost, hvor hun var Værtinde
og han Værten, og hvor der var gode Genier i Luften.</p>

<p>For den trohjertede Gustaf af Geijerstam, der i Stockholm 
tog sig ivrigt af mig, var Skribenter og Kunstnere af 
samme Aargange og beslægtede Aandsretninger et eneste
Kameratskab og Broderskab. Han var med Lidenskab
Kamerat. Sammenhold i Ondt og Godt, som han selv
fornam og øvede det overfor Ernst Josephson,
den først saa straalende, senere saa nedbrudte
Kunstnerskikkelse, var for ham Livets Essens. Hans
Hustru, Fru Nellie, dengang ung og nydelig, en smuk
ung Moder med en Dreng paa Armen, endnu uberørt af
Sygdom og Sorg, var den bedste blandt hans Kamerater.</p>

<p>Geijerstam, som da endnu havde Ungdommens muntre
Sind, var paa den Tid som Digter en djærv Realist,
endnu ikke den bevægede Psykolog, endnu mindre
Underholdningsskribenten, som fandt sin Form
i Romaner. Han var fuld af Skelmeri. Jeg har
aldrig kunnet glemme en Travesti af Tegnérs med
Rette beundrede Digt ved det svenske Akademis
Stiftelsesfest, som Geijerstam, vistnok med Bistand
af Per Staafs lyse Hoved, havde skrevet for paa den
pudsigste Maade at satirisere over svenske Literatorer
og Lærde under Oscar II. Komiken deri er paa én Gang
overvældende og henkastet med Lethed.</p>

<p>I hans gæstfri Hus traf jeg Mænd som Brødrene
Per og Karl Staaf, hans dygtige Broder Karl af
Geijerstam, den udmærkede Forfatter Tor Hedberg og
mange andre. Ved en større Fest, som blev givet mig
i Grand Hotel, holdt Gustaf af Geijerstam med Varme
Festtalen til mig. Ved den Lejlighed var af Kvinder,
man ikke glemmer, Ellen Key, den smukke Fru Palme,
en Finlænderinde, og Skuespillerinden, den yndefulde
Fru Rundberg, tilstede. Ellen Key var allerede da en
udmærket Taler og en indflydelsesrig Skribent, men
havde endnu ikke taget sin evropæiske Flugt. Hendes
Skikkelse var ungdommelig, hendes Diktion fuldendt;
det klædte hende overordenligt at holde et Foredrag
(som jeg hørte hende holde et i Upsala).</p>

<p>Fru Rundberg sang ved Festen nogle Sange til mig,
som improviseredes under Gildet. En Skaal, jeg
udbragte for Damerne, besvaredes saaledes af hende
med disse improviserede Vers af Per Staaf:</p>

<p>   I alla svenska kvinnors namn 
   jag knackar nu i båln
   och öppnar min och deras famn 
   till hjertats tack for skåln.</p>

<p>   Ja, vort endrägtelige tack 
   for hvad Ni sagt oss nyss
   vi concentrera i ett Ack! 
   och i en - anadt kyss.</p>

<p>Faa Dage derefter var der en anden Fest for mig i
Selskabet Heimdal hvor Dr. Curt Wallis talte.</p>

<p>En god Snes unge Kunstnere og Kunstnerinder
indbød mig til et nydeligt Maaltid. Jeg havde den
indtagende Skuespillerinde, Fru Ellen Hartmann,
Stockholmernes Yndling, tilbords. Tilstede var
bl. a. Kunstnerparret Hr. og Fru Paulli, Per Staaf,
Fru Rundberg, Carl Fåhräus og hans højtbegavede
Hustru, Skuespillerinden Olga Björkegren. Jeg var
med Forundring Vidne til hvor nøje Fåhräus kendte
mine Skrifter. - Professor Mittag-Leffler, den
navnkundige Matematiker og Astronom, indbød mig til
en lille udsøgt Middag i sit Hus med Nordenskjöld,
hvem jeg da allerede havde kendt i mange Aar og for
hvem jeg nærede skyldig Respekt, videre med Adolf
Hedin, der senere sluttede sig varmt til mig, og i
hvem jeg altid har anerkendt en sjælden Idealist og
en ubøjelig Karakter men paa hvis politiske Skarpsyn
jeg ikke ret kunde tro, endelig Georg Nordensvan,
den elegante Forfatter og Kunstkender, der desværre
vist neppe kunde føle sig helt vel tilpas, eftersom
Hedin med en Voldsomhed, der intet Hensyn tog, faldt
over den hele yngre Forfatterskole og beskyldte den -
hvad dengang var Tonen
- for kun at dvæle ved det Smudsige og med
Forkærlighed vælte sig deri.</p>

<p>Nogle Dage derefter indbød Nordenskjöld mig til en
lille Middag i udsøgt Selskab.</p>

<p>En ung Pige, jeg i de Dage oftere og med Fornøjelse
traf paa, var Frk. Anna Christenson, senere Fru von
Zweigbergk, hvem jeg før havde set i Kjøbenhavn
og som formelig lyste op i et Rum ved sin muntre
Friskhed. En anden Dame, jeg kendte fra Danmark,
var Fru Olivia Sandstrøm, dengang bosat i Stockholm,
hvor hun dog ikke trivedes ret. Hun havde som ung
Pige været overordenligt smuk med en mørkladen,
sydlandsk Skønhed, havde en ærgerrig, højtstræbende
Sjæl og god Forstand, men var af dem, i hvis Stjerner
det staar skrevet, at de aldrig skal vinde Lykken,
end ikke for ganske kort Tid. Der var oprindeligt en
melankolsk Pragt over hendes Væsen; senere sønderreves
hun nervøst.</p>

<p>Jeg var i Stockholm stadigt omringet af unge
Skribenter. En Flok ganske unge Mænd (blandt hvilke
en ung Mannheimer, hvis Broder havde taget sig
af mig i Göteborg) viste mig stor Opmærksomhed,
beværtede mig den Dag, jeg skulde afrejse til Upsala,
med en lystig Frokost, og indtog mig ganske ved deres
frejdige Ungdom.</p>

<p>Jeg havde tilbudt at holde en Række Foredrag om
Nietzsche i Upsala, hvor Selskabet Verdandi havde
indbudt mig. Men man havde afslaaet Æmnet som altfor
ubekendt og i Stedet udbedt sig Heine, der jo var
grundigt kendt. Imidlertid kunde jeg ikke rose mig af
nogen Tilstrømning. Man havde stillet mig i Udsigt,
at de talrige Medlemmer af Selskabet vilde høre mig
in corpore; men var der den første Gang halvfuldt i
et lille Rum, saa tyndedes Publikum de to følgende
Gange saaledes ud, at det var generende, næsten
beskæmmende. Til Gengæld vistes der mig i Upsala af de
unge Mænd, med hvem jeg kom i Berøring, Hengivenhed,
Inderlighed, Begejstring. Jeg lægger mindre Vægt paa,
at der var Trængsel den Aften, da der efter det sidste
Foredrag skulde være Punschegilde med Taler. Vistnok
fire eller femhundrede Studenter var sammenpressede
i et ikke særdeles stort Rum. David Bergström, den
senere Minister i Karl Staafs Kabinet, holdt følgende
Tale til mig:</p>

<p>Det Slægtled, der nu efterhaanden træder ud i Livet,
færdigt til dér at gøre sin Gerning, har ingen let
Kamp at bestaa. Hos dem, der bestemmer den nuværende
Tids Udseende, maa det som Regel regne med saa ringe
Samforstaaen, saa liden Godkenden, at det store
Flertal af de Unge foretrækker, straks at kapitulere
fremfor at holde Stand i en ulige Strid.</p>

<p>At i de nordiske Lande ikke endnu flere af de Unge
opgiver Striden for hvad de betragter som ret og
gavnligt, Striden for det Nye, som vil arbejde sig
igennem, for Fremskridt og Udvikling, at ikke endnu
flere ophører at tænke frit af Rædsel for ikke at
tænke som de andre, derfor har vi i mangt og meget,
umiddelbart og middelbart, den Fremmede at takke, som
nu staar midt iblandt os. Hans Livsværk hører til dem,
som vil gaa igen og atter gaa igen i kommende og atter
kommende Generationer. I Foreningen Verdandis Navn,
i al frit tænkende svensk Ungdoms Navn løfter jeg
mit Glas for den Mand.</p>

<p>Jeg svarte med en Tale, som er trykt i femtende
Bind af mine Skrifter (S. 418). Den gjorde
Lykke. Men bag efter vakte den hos de konservative
Studenter en Forargelse, der gav sig Luft i pudsige
Demonstrationer. Saasnart den veltænkende Presse havde
givet Signalet ved at angribe min "Taktløshed", drog
de ophidsede Studenter i Procession til Universitetets
Rektor, den gamle Sahlin, og bad ham skride ind
imod Verdandi. Han afslog ethvert saadant Skridt og
anmodede Studenterne om at falde til Ro.</p>

<p>Foruden David Bergström, der i Anledning af sin Tale
til mig fik meget ondt at høre, var mine nærmeste
Bekendte i Upsala Filologen Karl Ljungstedt, dernæst
Student Liljehöek, en høj og lystig ung Mand, sidenhen
bosat i Göteborg, og den senere Professor, da Docent,
Hjalmar Öhrvall. Med ham
havde jeg da allerede været i Forbindelse i mange
Aar, lige siden han som ganske ung sværmede for
Stuart Mill, og for Brystsvaghed en Tid lang maatte
opholde sig paa de kanariske Øer. Mørk som en Spanier,
med kloge, leende Øjne, gennemtrængt af Fornufttro
og sand videnskabelig Aand var Öhrvall allerede da,
hvad han er forbleven, den fri Videnskabs udmærkede
Talsmand og Støtte paa svensk Grund. Der blev i
sin Tid lagt adskillige Hindringer i Vejen for hans
Professorat, da man ikke yndede hans Radikalisme;
men hans fremragende Evner som Videnskabsmand gjorde
det umuligt at give Posten til nogen anden.</p>

<p>Det var mig en lille Glæde, at jeg fra de i Upsala
bosatte Polakker modtog en smuk Laurbærkrans.</p>

<p>Saa sjældent jeg end har søgt til Sverig, hver Gang
har jeg modtaget det samme betagende Indtryk af
Stockholm, af Byens Stil og Tone, Menneskenes Lynne;
den kommer for den Fremmede til at staa som en festlig
By. Med svensk Aandsliv og i det havde jeg som saa
mange Nordboer levet fra min tidligste Ungdom, og
Aandernes Bevægelse i Sverig fængslede mig ikke mindre
end den dansk-norske. Den unge Kunsts og Literaturs
Opsving var foregaaet i Firserne, der nu nærmede
sig deres Afslutning. Mange af de Ledende havde jeg
en Tid lang staaet ganske nær, enkelte af dem havde
jeg kunnet give en Haandsrækning. Tiltrods for det
Vanheld, der havde fulgt mine Foredrag i Upsala,
følte jeg mig lykkelig over mit Ophold i Sverig,
der havde overtruffet enhver Forventning.</p>

<p><pb n="3" />.</p>

<p>Alligevel skulde mit Ophold i Kristiania denne Gang forme 
sig som ikke mindre rigt paa Indtryk og som en langt 
større Succes. Thi jeg kom til at holde ikke mindre end
syv Foredrag efter hverandre for fuldt Hus; det
sidste, som var gratis, holdtes efter Avisernes
Vidnesbyrd, "med alle mulige og umulige Pladser,
ogsaa i Forværelserne, optagne." Angaaende mit
første Foredrag om Goethe skrev Dagbladet: "Det
var alle Tilstedeværendes Mening, at aldrig har
Dr. B. frembragt noget bedre end dette Foredrag." 
Der afholdtes et Gilde for mig, ved hvilket jeg
holdt en spøgende Tale: Jeg forstod den Iver,
hvormed Nordmændene da attraaede at have deres egen
Udenrigsminister, vilde alligevel bede dem ikke danne
sig altfor høje Forestillinger om dette Gode. Naar jeg
om Morgenen i Kristiania var i slet Humør, plejede
jeg at opmuntre mig med den Tanke: jeg besidder
idetmindste ét Gode, som ingen af disse Nordmænd
kan rose sig af; jeg har min egen Rosenørn-Lehn
[denne Minister var kendt for sin overmaade lave
Grad af Skarpsindighed]. Men længer end en Times Tid
formaaede denne Trøst ikke at styrke; snart følte
jeg mig ligefuldt melankolsk. Lykken ved at besidde
min egen Rosenørn svandt ind for mig. -</p>

<p>Tiltrods for at jeg her skemtede med en af Venstrepartiets 
Programsager, hørte man paa mig med Velvilje fra begge Sider.</p>

<p>Anderledes gik det, da jeg derefter gled over til at
berøre Vanskeligheden ved ægteskabelige Forbindelser
mellem de nordiske Stater. Jeg sagde: Da Danmark
og Norge var gifte, gik det ofte ret galt; der kom
stadig Rivninger mellem Danske og Norske. Nu da
Norge og Sverig er gifte, gaar det ingenlunde godt;
der er uafbrudt Rivninger mellem Norske og Svenske -
medens Danmark og Norge nu, da intet officielt Baand
knytter Folkene sammen, kommer udmærket ud af det
med hinanden. - Heri var jo intet, som kunde vække
Anstød; men da jeg saa brugte Vendingen: man turde
maaske deraf slutte, at en fri Forbindelse - mellem
Stater - har sine Fortrin for Giftermaal, rejste en
hel Række ærbare Højremænd og Samfundsstøtter under
Anførsel af den historiske Professor Yngvar Nielsen
sig og forlod demonstrativt i Gaasegang Salen. -
Seksten Aar senere nødtes de til selv at give den
samme Erkendelse Udtryk.</p>

<p>Blandt de Huse, der dengang viste mig Gæstfrihed,
var Dr. F. G. Gades. Familien boede udenfor Byen
paa Skovvejen og samlede en fortræffelig Kres af
veludrustede Mennesker om sig. Dr. Gade var og er en
udmærket Mand, kundskabsrig, frisindet, karakterfast,
dæmpet af Væsen, hvad man hos en helt ung Mand
vilde kalde beskeden; hans Frue var overstrømmende
livskraftig, frodig og vittig. - Olaf Thommessens
Hus stod mig som altid aabent. Det morede ham en
Dag at indbyde mig til Middag sammen med fire unge
Skuespillerinder istedenfor de værdige Mænd, man
ellers gerne indbød mig med. Det var Frk. Constance
Bruun, hvem jeg Aftenen forud havde beundret som
Bolette i Fruen fra Havet, en yndefuld og elegant
Brunette, paa det Tidspunkt forlovet med en dødssyg
Skuespiller, hvem hun elskede og opofrede sig for;
dernæst Frøken Juel, den senere Fru Dybvad, allerede
da udmærket ved de sjældne Evner, hun havde taget i
Arv fra sin Moder; Frøken Grieg, hendes unge Veninde
(Bergenserinde af den berømte Familie) der tidligt
trak sig tilbage fra Teatret; endelig Frøken Rynning,
den senere Fru Wettergren, smuk, koket og talentfuld.</p>

<p>Dagen endtes i Teatret, hvor Alexander Kiellands
Professoren blev opført.</p>

<p>En ung Mand, som da stadigt søgte mig, var en Student
Michelsen fra Bergen, yngre Broder til den senere
berømte Statsminister, der elskværdig og literært
interesseret, men vistnok noget letsindig, skyede
strengt Eksamensarbejde og som velhavende ung Mand
gerne nød sin Ungdom i godt Selskab. Det var det
Tidspunkt, hvor man i Kristiania dels
priste den saakaldte Boheme, dels forargedes over
den. Michelsen gav den gerne Husly. Den indbefattede
evnerige Kunstnere og Kunstnerinder. Christian
Krohg og hans Frue regnedes da til den som dens
Beskytter og Beskytterinde; en Del opvakt Ungdom
udgjorde den. Michelsen foranstaltede en Køretur
med paafølgende Middag, som under det friske Løv
inspirerede de Indbudte. Ikke ét letfærdigt Ord
blev udtalt; men en glad Zigøjnerstemning raadede
uanfægtet. Pudsigt nok herskede i Kristiania
en saadan Skræk for Bohemen, at man ikke kunde
forestille sig, det ved en Boheme-Køretur kunde gaa
sømmeligt til. Da jeg samme Dags Aften skulde følge en
fortræffelig Landsmandinde hjem, der ganske ung var
bleven omplantet til Norge, ytrede hun aabent nogen
Bekymring for at gaa med mig, da hun maatte frygte
for, at jeg ved en Boheme-Middag, som den jeg havde
bag mig, havde drukket for meget. Hun overbevistes
dog snart om det Ugrundede i hendes Frygt.
REVOLUTIONENS HUNDREDAAR I KJØBENHAVN OG PARIS</p>

<p><pb n="1" />.</p>

<p>I Kjøbenhavn fortsatte jeg mellem Paaske og Pintse 
den Serie af Foredrag om Goethe, jeg havde begyndt. 
Men skønt den anden Række stod over den første, var
Interessen hos Publikum betydeligt kølnet. Straks
derefter udarbejdede jeg Afhandlingen Aristokratisk
Radikalisme til Trykken. Den affødte en Polemik med
Høffding, som førtes med unødig Skarphed fra begge
Sider. Min Modstander havde ikke det rette Indtryk
af hvad Nietzsches Skrifter vilde komme til at betyde
som Indsats i Samtidens aandelige Liv, og betragtede
det som en Særhed af mig at tillægge dem saa megen
Vægt. Jeg for min Del lod mig forlede til drillende
Spotterier.</p>

<p>Jeg lod min Modpart beholde det sidste Ord, et lille,
ikke vulgært, Koketteri, jeg har tilladt mig i mine
talrige Polemiker. Det svarer, i modsat Form, til
Franskmændenes gamle Raab i Slaget ved Fontenoy:
Messieurs les Anglais, tirez les premiers!</p>

<p>Efter Sædvane spildte jeg megen Tid paa Korrektur af
Oversættelser, den amerikanske af Bogen om Rusland, den 
tyske af Afhandlingen om Aladdin, Oversættelser, der begge</p>

<p>krævede et dygtigt Arbejde, og neppe mindre Tid
paa Modtagelse eller Afvisning af Plagerier om
Foredrag. Atter og atter havde jeg Anledning til
at studse over, i hvilken Grad det var lykkedes at
overbevise mine Landsmænd og Landsmandinder om
Demokratiets Velsignelser. En Dame, der anmodede
mig om Foredrag i Kvindevalgretsforeningen, aftvang
mig den Tilstaaelse, at jeg ikke ventede nogen
særlig Frelse for Menneskeslægten af den almindelige
Stemmeret, og at det for mig ikke i nogen høj Grad
kom an paa, om alene de Tobenede af Mandkøn eller
tillige de af Kvindekøn stemte. Naar James Watt,
sagde jeg, har opfundet Dampmaskinen og Stephenson
Lokomotivet, saa kommer hele Vælgerfolket op at
køre. Kun opfindes disse Goder ikke ved Hjælp af
Vælgerfolkets Stemmesedler. - Henrik Ibsen sagde
dengang til Grev Prozor, at han under Udarbejdelsen
af En Folkefjende havde tænkt paa mig som Model. Jeg
havde været godtroende som Stockmann og var bleven
skeptisk som han. Et nedslaaende Indtryk gjorde det
paa mig, da jeg i Juli 1889 erfor, at Indtryk fra
Polen til da var gaaet i 770 Eksemplarer, Indtryk
fra Rusland i 700. Efter at have skrevet i 22 Aar og
efter i fire Aar ikke at have udgivet nogen Bog var
jeg ikke naaet videre frem end til dette kummerlige
Salg. Lidet anede jeg dog den Gang, at jeg efter at
have skrevet i 42 Aar - tyve Aar derefter - skulde,
naar en billig Udgave af Samlede Skrifter undtages,
have nøjagtigt samme ringe Tal af Købere i de
nordiske Lande tilsammen. Det var imidlertid kun
retfærdigt. Havde jeg Mistillid til Vælgerfolket,
saa var til Gengæld jeg det uendeligt ligegyldig,
og jeg havde intet at beklage mig over. Jeg anførte
imidlertid dengang sentimentalt for mig selv Victor
Hugo's Vers:</p>

<p>   J'ai sur tous mes travaux l'affront,
   Au pied la poudre, au coeur des plaies.
Dog mere end de smaa Forhold, der trykkede mig
personligt, nedsloges jeg af Europas hele Tilstand i 
Hundredaaret for Udbruddet af den franske Revolution.</p>

<p>Natten efter den 14. Juli skrev jeg:</p>

<p>Hundredaarsdagen for Bastillens Indtagelse. Hvor
ofte i Aarenes Løb drømt om den Dag og om hvorledes
den vilde blive fejret af Evropas Folk. Og nu! 
I Skuffelsernes og Reaktionens Tidsalder blot
Mismod. Jeg vilde ikke være med at fejre Dagen paa
Skodsborg, og jeg kom ikke til Paris, som engang var
mit Haab. Jeg sad her Søndag i den kvalme By, drak
ved Bordet et Glas Champagne med Børnene og lærte dem
at sige: Leve Friheden! Det var Alt. Hvilken Jammer
i Evropa og intet Lysglimtr Folk synger i Nabolavet
Marseillaisen: abreuve nos sillons. Min Religion er
mig for hellig til at profaneres med Fraser og Skraal
og Viser.</p>

<p>Disse Sommernætter i Kjøbenhavn, mens jeg begyndte
Udarbejdelsen af Det unge Tyskland, ene i den øde
By, træt af Søvnløshed og Sovemidler, var ikke
hyggelige. Jeg finder dette Udbrud 4. August Kl. 1
Nat: "Nu forstyrret af Hyl fra Højrepartiet, der paa
Sunddampere vender tilbage fra Sommerfest. O denne
larmende og smagløse Menneskehob!" -</p>

<p><pb n="3" />.</p>

<p>Jeg omgikkes paa den Tid enkelte ældre og yngre
Militære, der alle havde literære Anlæg, Kaptajn
Sørensen, hvis Kampen om Norge jeg tidligt havde
anset for et udmærket Værk og hvis Grundighed som
Historiker ikke fængslede mig mindre end hans ildfulde
Deltagelse i dansk Politik; daværende Kaptajn Rist,
der nylig var slaaet igennem med sin fortræffelige
Bog En Rekrut fra 64 og hvis Bog Fra Støvlettiden
havde røbet en Historiker; Kaptajn, nuværende General,
Gerstenberg, der var grundigt inde i russisk Literatur
og begejstret for den, medens han, femten Aar førend
Europa lærte den russiske Hærs Skrøbeligheder at
kende, meddelte mig sit Indtryk af det russiske
Officerkorps's overordenlige Svagheder.
<pb n="4" />.</p>

<p>Af nordiske Forfattere opholdt paa den Tid Knut
Hamsun som fra Amerika tilbagevendt Begynder sig
i Kjøbenhavn. I jo plumpere Forhold han derovre
havde levet, des større Kærlighed nærede han til
det Forfinede. Blandt Digterne havde den Gang
J. P. Jacobsen hans hele Beundring. Bjørnson,
hvem han senere skulde forgude, vurderede han paa
det Tidspunkt slet ikke. Hans Modenhed var ikke
saa stor som hans Selvstændighed. Han ringeagtede
Jesus, Shakespeare, Goethe og Henrik Ibsen. Han var
elskværdig og beskeden, endog lærvillig, naar man var
alene med ham. Han søgte mig tidt. En Aften indbød
jeg ham til Børneselskab, da jeg havde engageret en
Taskenspiller til at gøre Kunster for de smaa. Min
yngste lille Datter, der havde Øjne som en Falk,
opdagede enhver skjult Silketraad, der forklarede
Miraklet, og ærgrede derved Taskenspilleren. Jeg selv
var dummere; jeg forstod ved den Lejlighed saa lidt
som ved andre, hvorledes Taskenspillerkunststykker
gaar for sig. Den Aften var Hamsun simpel og
ligetil. Men da han havde sendt mig Sult, hvis først
offenliggjorte Brudstykke jeg havde beundret, men hvis
Helhed jeg havde tilladt mig at finde "lidt monoton",
modtog jeg fra ham en djærv Skrivelse, der beviste
mig, hvor ringe min Kunstforstand var. Netop det,
jeg dadlede, var Bogens største Fortrin; netop det,
jeg savnede, vilde Hamsun som fornem Skribent ikke
nedlade sig til. Deraf lærte jeg for titusinde Gang,
at selv naar en Forfatter udtrykkeligt æsker Ens
Kritik, gør man klogt i at undslaa sig for at angive
Grænsen, hvor Ens Beundring glipper.</p>

<p><pb n="5" />.</p>

<p>Den Sommer var der Orientalistkongres i Kjøbenhavn. 
Af de Fremmede her søgte mig især Angelo de Gubernatis,
en aandrig Mand og en paalidelig Ven, der en halv Snes
Aar senere i Rom var mig til megen Glæde og Nytte,
desuden min gamle Bekendt og Ven fra Berlin, Ludwig
Geiger. Angelo de Gubernatis fornøjede mig ved at
skænke mig sine indiske Dramer med denne Paaskrift:
Al poeta della critica. Den sagde mere end et stort
Essay, der samtidig stod om mig i Frankfurter Zeitung
og et andet, der fremkom i New York Times.</p>

<p>I det Efteraar udkom der et Flyveskrift af en Præst,
hvori for fuldt Alvor blandt Menneskerettighederne var
anført "Retten til at elskes". Ifald den gaves, turde
den være de fleste Kvinder vigtigere end Stemmeretten,
der paa det Tidspunkt begyndte at ligge dem paa Hjerte
i Norden.</p>

<p>I August Maaned fik jeg den Mindelse om Alder, at
mine Øjne, der altid havde været udmærkede, til min
Overraskelse og Uro svigtede mig, naar jeg vilde
læse. Ved Henvendelse til en Øjenlæge erfor jeg,
at dette var en naturlig Hændelse, der fulgte med de
Aar, hvori jeg stod. Jeg maatte til min Sorg begynde
at bruge Briller, naar jeg vilde læse ved Lys.</p>

<p>Da det viste sig umuligt for mig at faa den store
Bog Det unge Tyskland færdig i 1889, besluttede
jeg foreløbig at samle og bearbejde de mindre
Afhandlinger, jeg havde skrevet. Det blev to Bind
Danske Personligheder og Fremmede Personligheder. 
Hele Manuskriptet var indleveret til Trykkeriet 
før jeg i Septembers Slutning rejste til Frankrig.</p>

<p><pb n="6" />.</p>

<p>Det var fulde ti Aar siden jeg havde været i Paris,
og dengang endda kun for et Par Uger. Aldrig havde
jeg set en Verdensudstilling, og blot den var en
Tillokkelse. Men især attraaede jeg - efter mine
mange Udflugter i slaviske
og skandinaviske Egne, efter min lange Fordybelse i
tyske Forhold - paany at faa et fyldigt Indtryk af
fransk Væsen og Aandsliv.</p>

<p>Skønt Pariserne selv bandede Udstillingen og
forsikrede, at den jog dem bort fra Byen, var
den for en Fremmed umaadeligt lærerig. Man kunde
en Maaned igennem ikke blive træt af at vandre
omkring i den. Det mig aandeligt tilgængelige Omraade
indskrænkede sig jo næsten til den udstillede Kunst;
men den fandtes til Sammenligning fra alle Lande,
og den retrospektive Afdeling førte En Frankrigs
Historie for Øje fra Aar 1789, til hvis Amindelse
det hele store Foretagende jo var sat i Værk. 
Man levede og aandede fra Morgen til Aften omkring
Babelstaarnets Efterfølger, Eiffel-Taarnet, vænnede
sig til det, kom næsten til at holde deraf, skønt
det ødelagde Virkningen af gamle fornemme Monumenter
som Triumfbuen. Der var en smuk Udsigt deroppe fra,
og man nød den dobbelt i godt Selskab. Det fattedes
ikke. Der var mange elskværdige Skandinaver i Paris,
og man traf hinanden dagligt paa Udstillingen.</p>

<p>Man følte sig paa Udstillingsterrænet hensat i andre
Verdensdele. Vel var hvad der vistes af Algier
og Tunis ligesom den meget omtalte Rue du Caire
kun interessant for hvem der ikke havde været i
Afrika og for dem, hvem det tilfredsstillede at se
la danse du ventre. Men det var morsomt at besøge
den javanesiske By med de smaa frysende javanesiske
Danserinder, der drejede Haandfladerne saa yndefuldt
rytmisk, og det var pudsigt at overvære en anamitisk
Teaterforestilling.</p>

<p>Det var kun fire Aar siden jeg havde været daglig
Gæst hos Madame Fanny Ephrussi i Meggen. Hendes Hjem
og hendes Venner blev under dette Pariserophold min
nærmeste Kres. Jules Ephrussi's smukke Hus paa Place
des Etats-Unis aabnede mig gæstfrit sine Døre.
Værtens godmodige Lune, hans Brødres lyse Forstand,
særligt Charles Ephrussi's kunstneriske Indsigt,
gjorde Samtalen lærerig, selv naar kun Slægtninge
var tilstede. Af Fru Ephrussi's Veninder genfandt
jeg Madame Bizet som Madame Straus, gift med
Rothschildernes bekendte Advokat, og Madame de
Girardin som Madame Ganderax, gift med Forfatteren
Louis Ganderax, da nær knyttet til Meilhac, hvis
Medarbejder han var og hvis Arving han blev. Hos
Straus's lærte jeg Meilhac at kende, en lille gammel,
hvidhaaret Mand, som i Samtalen ikke lagde den
Lystighed for Dagen, der sprudler i hans Arbejder. 
Dog var hans Helbred vist da allerede nedbrudt. 
Ofte kom hos Madam Straus dengang Prinsen af Arenberg,
der spillede en Rolle i det parlamentariske Liv,
men paa mig ikke gjorde synderligt Indtryk udover
Korrekthed og Velopdragenhed. I det samme Hus traf
jeg en Formiddag for første Gang Prinsesse Mathilde,
den blandt højfornemme Damer, jeg har kendt, som
havde mest af den sande Fornemheds utvungne Væsen
og Holdning. Man saa, at hun havde været meget smuk,
og i Trækkene sporedes den store Kejsers. Hun indbød
mig til sig, og Ganderax kørte mig til hende; hans
Hustru var jo Prinsessens Plejebarn og gjorde stadigt
Honnørs i hendes Palæ. Hendes Tone overfor en Fremmed
var lystig men tillige hjertelig. Hun lovede mig at
hvis jeg vilde holde Foredrag i Paris, vilde hun sidde
paa første Række og applaudere. Det smigrede mig, og
jeg havde gerne høstet hendes Bifald. Da jeg tretten
Aar senere begyndte en Foredrags-Virksomhed i Paris
ved den russiske Højskole dér, var hun ikke mere i
de Levendes Tal. Medens andensteds i Reglen en Dame,
der vil være fornem, først og fremmest er snerpet
i sit Valg af Samtaleæmner og helst højtidelig i
sin Tone, var denne kejserlige Højhed dristig i
sin Udtryksmaade, talte frit og let uden et Glimt
af Snerperi.
Hun havde været inderligt knyttet til den berømte
Emailleur Claudius Popelin. Det gik hende saare nær,
da hun en Dag, da hun besøgte ham under en alvorlig
Sygdom, fandt en ung Grisette siddende ved hans
Seng. Da han døde, nøjedes hun ikke med at deltage
i Sørgefestligheden i hans Hjem, hun ledsagede hans
Kiste til Kirkegaarden, og da den sænkedes i Jorden,
blev hun liggende grædende foran Graven, indtil
det hele Følge var borte; saa vaklede hun derfra,
støttet paa en Venindes Arm.*)</p>

<p><pb n="7" />.</p>

<p>Paul Bourget havde dengang vekslet ikke faa Breve med
mig. Han søgte mig en Dag i mit Hotel. Vi havde ikke
blot en kvindelig Bekendt tilfælles, men det ærbødige
Venskabsforhold til Taine, hvem vi skyldte lige meget. 
Bourget var da endnu ugift og endnu uomvendt,
om hans Omvendelse end var nær forestaaende. 
Den indvarsledes tydeligt nok for alle Tænkende ved 
hans Roman Le Disciple, hvor Filosofen Adrien Sixte, 
hvis Lære har saa skæbnesvangre Virkninger, i sin 
stille Livsførelse genkalder Taine. Det var derfor 
ikke uden gyldig Grund at Taine, som hans Breve 
bevidner, personligt følte sig overmaade pinligt 
berørt af denne Bog, paa samme Tid som han fandt 
dens Lærdomme falske og vildledende. Medens Bourget 
i Fortalen til denne sin Roman forsikrer, at den 
aldeles intet Forhold har til Hovedpersonen i en 
dengang meget omtalt Mordsag i Oran, en vis Chambige, 
tilstod han mig dengang, at han havde faaet Sagens 
Akter stillede til sin Raadighed og havde benyttet 
Træk af den unge Morders afskyelige aandelige 
Fysiognomi til sin forfængelige og cyniske Helt.</p>

<p>*) Samlede Skrifter, XVI. 43.</p>

<p>Paa dette Overgangsstadium havde Bourget imidlertid
endnu ikke brudt med sin Ungdoms Venner, var endnu
ikke Nationalist. Han stod paa sit Rys Højde, beundret
af den finere, kvindelige Læseverden i næsten alle
Lande og nød sin Berømmelse ikke blot som Digter
men som Dandy. Polske Comtesser som tyske unge Fruer
sværmede for ham. Og han fortjente den Beundring, som
næredes. Han var en subtil Kender af det kvindelige
Hjerte; han havde dernæst i Mensonges givet en
Skildring af en halvhundredaarig Baron, hvis Psykologi
ikke kunde være skarpere og bedre, og hans Essais
røbede en højt og fint udviklet kritisk-digterisk
Evne. Alligevel var de betydelige literære Egenskaber
begyndte at ormstikkes af Fromleri. Dette gik dog
ikke dybere end at Bourget endnu, naar han befandt
sig mellem gamle Venner, med uskrømtet Fornøjelse
mindedes komiskuhøviske Smaatræk, han havde hørt. Ved
en Middag, hvor bl. Andre Hertuginden af Richelieu var
tilstede, der faa Uger efter blev Fyrstinde af Monaco,
fortalte han uden moralske Bemærkninger, hvortil der
dog havde været Anledning, en Historie, han havde
fundet om to franske Officerer, der under Felttoget i
Rusland under Ridt ad en Landevej var komne i Tanker
om nogle Kvinder, de havde glemt at voldtage i en By,
de var komne igennem, hvorpaa de vendte deres Heste
og red tilbage for at indhente det Forsømte.</p>

<p>Dengang var Bourget endnu saa fortrolig Ven af
sin Forlægger Alphonse Lemerre, at han foretog en
Rejse til Sydfrankrig for at være tilstede ved hans
Datters Bryllup. Den Voldsomhed maatte derfor undre,
hvormed han syv Aar senere, under en Proces, han
havde anlagt mod denne Mand, hvem han havde anmodet
om Dusbroderskab, allevegne nedsatte ham. Det drejede
sig om nogle tusind Eksemplarer af Cosmopolis, som
Forlaget havde ladet trykke
til Afsætning i Amerika uden først at spørge Bourget;
men man var i Bogladen saa vant til, at Bourget
uden foregaaende Aftale hævede enhver Sum, han
havde Brug for, at Lemerre kunde anse de sædvanlige
Formaliteter mellem Forlægger og Forfatter for
overflødige. Alphonse Daudet, der ligeledes havde
Lemerre til Forlægger, og til hvem denne klagede
sin Nød over dette Brud paa mange Aars Venskab og
Broderskab, betragtede Lemerre som fuldt uskyldig.</p>

<p><pb n="8" />.</p>

<p>Ømt forbunden med Bourget var dengang Paul Desjardins, 
den alvorlige og hæderlige Moralist, hvem Lemaitre i 
Anledning af hans Bog Le devoir prochain spøgende 
benævnte den gode Sergeant. Han vurderede Bourget, 
omtrent som Henry James vurderede ham, det vil sige 
som Psykolog, men satte desuden Pris paa det 
moraliserende Element i hans Bøger, hvorfor han
levende ønskede at hans Physiologie de l'amour aldrig
var kommet frem; han betragtede den som en Plet paa
Bourgets Forfatternavn.</p>

<p>Paul Desjardins var en af de pligtstrenge Franskmænd,
der er mindre sjældne end man udenfor Frankrig
troer, de i hvis Væsen der indgaar en god Del
Puritanisme, noget af den Aand, der stemplede de
gamle Huguenotter.</p>

<p>Desjardins indbød mig til en Frokost paa
Udstillingsterrænet med Medarbejderne af Journal
des Debats, deriblandt Jules Lemaître. Nærsynet,
krumrygget, spirituel, med et Ansigt, der skar en god
Del Grimacer, tog Jules Lemaître Plads ved Bordet og
var den, som gav flest Bidrag til Underholdningen,
smaa ondskabsfulde Bidrag, lystigt fordrejede Citater
som dette:</p>

<p>   Ce sombre Clarétie qui tombe des étoiles </p>

<p>for Corneilles: cette sombre clarté.</p>

<p>Han var da ikke uden Grund saare beundret som
lunefuld og personlig Kritiker, om hvem alle
vidste, at han havde slagtet Ohnet og haanet
Soulary. Han var overmodig og smidig, stikkende og
koket. Personlige Triumfer sagdes han kun at have
blandt Blaastrømper. Han stillede sin Forbindelse
med en ældgammel Halvverdensdame fra Kejsertiden,
Madame de Loynes, allevegne til Skue, bar hendes
Mopper efter hende, naar hun steg ud af sin Vogn for
at gaa i Butikker. Munterhed vakte det derfor, da
Jean Lorrain i en lystig Artikel om hvad der vel her
kunde binde Jules Lemaître, anførte den spirituelle
Madame Baignières bekendte Ord: Que voulez vons? Pour
lui elle a toujours soixante ans. Munterheden steg,
da Lemaître derefter udfordrede Lorrain. I hine Dage,
da Nationalismen endnu ikke var opfunden, tjente
Clemenceau Lemaître som Sekundant. - Det var Madame
Baignières som, da Grevinde de Loynes endelig døde,
trøstede ham med de Ord: Vons la retrouverez dans un
meilleur demi-monde.</p>

<p><pb n="9" />.</p>

<p>En af de første Mænd, jeg i Paris dengang havde søgt,
var Emile Zola. Tidligt havde jeg lagt Mærke til ham;
hans Ungdomsværk Mes Haines er anført i min Disputats
<pb n="187" />0. Jeg havde tilsendt ham min Afhandling om ham
paa to Sprog, Tysk og Russisk, i Særtryk fra Deutsche
Rundschau og Vestnik Jevropi. Han modtog mig godt,
næsten varmt. Til en Begyndelse fremsøgte han min
Afhandling paa Russisk og sagde: Skade, at jeg ikke
forstaar Tysk. - Jeg svarte: Denne Tekst er russisk. -
Nej, sagde han, jeg véd meget vel, at Tyskerne bruger
andre Bogstaver end vi. - Det gør de, men Russerne
atter andre.
Skønt han selv saa længe havde sendt Artikler til
Vestnik Jevropi, forvekslede han med en Franskmands
sorgløse Uvidenhed tysk og russisk Skrift.</p>

<p>Han talte meget om den Overvurdering af fremmede
Romanforfattere, hvori franske Kritikere gjorde
sig skyldige for at ærgre ham og hans Venner. 
Man havde prist George Eliot paa deres Bekostning,
men George Eliot var af underordnet Rang. Man
havde sat Dostojevski over dem; men Dostojevski
var paavirket af Franskmændene, af Balzac, ja af
Eugène Sue. Man havde endelig lovprist Tolstoj. 
Men Tolstoj var af Aandsretning evangelisk. "Og 
det er umuligt i Frankrig at bygge nogen ny Kunst 
op paa Evangelierne." - Han søgte længe blandt sine 
Bøger, da han vilde give mig en til Erindring. "Jeg 
troer, jeg vil give Dem en Germinal," sagde han og 
indskrev mit Navn. Han følte godt selv, at den var 
blandt det Ypperste, han havde frembragt.</p>

<p><pb n="10" />.</p>

<p>Ogsaa Maupassant lærte jeg under dette Ophold at
kende; men medens Zola da stod i sin fulde Kraft, var
Maupassant allerede ramt af den Sygdom, der fældede
ham. Han pintes af ulidelig Hovedpine og kunde ikke
tale med nogen mer end kort Tid ad Gangen. Det kunde
dog ikke ses paa ham, naar man ikke vidste det. Hans
kraftige Skikkelse var rank og fast; det energiske
Hoved med det korte studsede Haar havde en mandig
Skønhed.</p>

<p>Han talte om, at han kun holdt af at leve i sin
Kutter, se fjerne og fremmede Egne. Længe havde
han blot villet indaande Søluft; nu havde Lægerne
tilraadet ham Bjergluft. Paa Spørgsmaalet om han
slet ingen Lyst sporede til engang at se Norden,
svarte han med ligefrem Skræk: Norden!
hvor der er koldt? Der vil jeg aldrig hen. Jeg afskyer
Kulde, føler mig kun tilpas, hvor Himlen er klar og
Solen varmer. - Da han vilde forære mig noget af sit,
gav han mig Valget mellem Sur l'Eau og La Maison
Tellier. Jeg foretrak den sidste.</p>

<p><pb n="11" />.</p>

<p>Der var et Hus i Paris, som det Efteraar aabnede
mig et formeligt Hjem. Det var Jonas Lie's i Avenue
de la Grande Armée. Med Rørelse og Taknemmelighed
maa jeg mindes den Elskværdighed, som Jonas og
Thomassine Lie da viste mig. Jonas Lie og jeg havde
jo vekslet Breve, saa de gamle, nærmest pudsige
Misforstaaelser længst var sporløst glemte. Men vi
havde endnu aldrig set hinanden. Jeg traadte ind: -
Nej, saa dér er han. Endelig er han der. Hvad er det,
han ligner? En arabisk Hest. Nej, nej, ikke Hesten,
Manden som sidder paa den med en lang Lanse i sin
Haand. Ligemeget! velkommen, velkommen! - Og i rivende
Fart fulgte Spørgsmaal og Meddelelser i næsten kaotisk
Blanding.</p>

<p>Det var et Tidspunkt, hvor der fra Jonas Lies Side
var nogen Misstemning mod hans gamle Ven Bjørnson,
fordi denne med venskabeligt Despoti vilde regulere
Lies Omgangskres og havde forbudt ham f. Eks. at se
Kristian Krohg hos sig, da denne i Sædelighedsfejden
var optraadt som Bjørnsons Modstander. Men saa
højt Lie iøvrigt skattede sin store norske Ven, saa
haardnakket satte han sig til Modværge mod Overgreb,
der vilde indskrænke hans personlige Frihed.</p>

<p>Det var indtagende Aftener, disse hos Jonas Lie. Da han 
levede i Paris vel i en Snes Aar uden ringeste Berøring 
med Franskmænd, traf man aldrig nogen fransk Mand</p>

<p>eller Kvinde hos ham. Den hele Kres bestod af
Skandinaver, mest Kunstnere og Skribenter. Men det var
fra Vært og Værtinde alene, at i hine Aftener Lyset
udstraalede. Et mildt Lys. Ens Hjerte var vundet,
Ens Kunstsans tiltalt, Ens Krav til fin og fredelig
Selskabelighed stillet, og den rent personlige,
inderlige Hengivenhed, man sporede i hver Ytring, som
kom fra Lie og hans Hustru, var en Lise for Sindet,
svalede og husvalede som en velgørende, duftende
Brise. Skønne Aftener var det.</p>

<p><pb n="12" />.</p>

<p>Straks efter min Hjemkomst begyndte jeg en Række
Forelæsninger over nyere fransk Literatur. Men
desuden var jeg bleven optaget af et journalistisk
Foretagende, som jeg med Uro og Sorg havde set
opstaa. Meget ofte havde min Broder Ernst talt
om at udgive et Handelsblad, som vi Brødre kunde
skrive og skaffe Udbredelse. Han havde især ikke
sjældent udtalt den Mening, at mit Navn og min Pen
vilde kunne gøre Udslaget. Talrige Gange havde jeg
med Heftighed modsagt ham, erklæret det for Vanvid,
at tro, vort Navn kunde bære et Blad. Selv om det
nylig grundede Politiken ikke ganske havde svaret til
vore Forventninger eller Forhaabninger, saa var det
der nu engang, var forud tildels knyttet til Navnet,
saa Udgivelsen af et nyt Blad, hvorved jeg for min Del
traadte i Concurrence med mig selv, var Urimeligheders
Urimelighed.</p>

<p>Man kan da forestille sig min Bestyrtelse, da jeg, som
intet anede om hvad der var i Gære, ved Tilbagevenden
fra en længere Foredragsrejse paa min Moders Bord saa
liggende et Nummer af en Børstidende, udgivet af Ernst
Brandes, og hørte hendes Udraab: "Hvad siger Du?"</p>

<p>Hun vidste forud, hvad jeg vilde sige dertil. Men da
nu Bladet var der og min Broders Eksistens var sat ind
derpaa, mente jeg ikke at kunne gøre andet end loyalt
at tilsige min Understøttelse. Jeg lovede at skrive
deri, men betingede mig, intet Vederlag at modtage,
før det kom saa vidt, at Bladet gav Overskud. Det
kom aldrig saa vidt. Saaledes skrev jeg nogle Aar i
et lidet læst Blad, hvor Ingen søgte min Pen.</p>

<p>HAARDE TIDER</p>

<p><pb n="1" />.</p>

<p>I Begyndelsen af 1890 skrev jeg en Duplik i
Nietzsche-Fejden, en Afhandling om Guy de Maupassant
og holdt en Række Forelæsninger om den nyere
europæiske Literatur.</p>

<p>Jeg havde mod min Vane ladet mig overtale til Udlaan
af de Skrifter, Nietzsche havde sendt mig og som
ellers i Norden Ingen kendte; jeg havde endog trods
alle mine Erfaringer været godlidende nok til at
udlaane mit Haandskrift til Nietzsche-Forelæsninger
til den Dame, der senere skulde oversætte det
udarbejdede Haandskrift paa Tysk. Jeg vidste dengang
ikke af, at der bestod en øm Forbindelse mellem hende
og en svensk Forfatter, hun havde lært at kende i mit
Hus. Saaledes gik det til, at hun fik et Arbejde af
denne om Nietzsche ud paa Tysk længe før mit, som hun,
uden at jeg i hin Tid kunde forklare mig Grunden,
lod ligge Maaned efter Maaned uoversat. Jeg havde
taget mig af denne Forfatter, da han var forladt af
alle; jeg havde skaffet ham en Forlægger i Danmark, da
han ikke mere kunde finde nogen i sit eget Land. Jeg
var for stolt til at beklage mig til ham over hans
Fremgangsmaade. Men da Andre, som vidste, hvor længe
før ham jeg havde syslet med Nietzsche, lod falde
Ytringer, der indeholdt en Kritik over hans Færd, som
kom ham for Øre, tabte han enhver Selvbeherskelse. 
Han gik op til en ung Mand, der havde misbilliget hans
Holdning, men hvem han forøvrigt aldeles ikke kendte,
traadte med Hatten paa Hovedet ind til denne og
forlangte af ham, at han skulde tilstaa, han om den
Sag kun havde gentaget, hvad han havde hørt af mig. 
Da den saa uforskammet Tiltalte med god Grund afslog at
afgive nogen saadan Erklæring, udbrød han, stadigt med
Hatten paa Hovedet, i Ukvemsord, ivrigt forsikrende
at han med Hensyn til sine Nietzsche-studier ikke
skyldte mig det mindste. Uden Farvel skred han ud af
Døren. Men nu traf det sig saa uheldigt, at Husets
unge Frue, der var ængstelig af sig og tidt alene,
havde ladet gøre en saa sammensat Laas paa Døren, at
det ikke var muligt for nogen, der ikke kendte Fiffet,
at lukke sig ind eller ud. Efter lang Tids Famlen
ved Laasen maatte da den selvfølende Forfatter ydmyge
sig, denne Gang med blottet Hoved, til en Anmodning
om at blive lukket ud. Den blev hurtigt imødekommet,
da man hellere saa hans Hæl end hans Taa.</p>

<p>Straks derefter begyndte han, som hidtil i stærke
Udtryk havde prist mig, med Voldsomhed at angribe mig
i tyske Tidsskrifter og Blade. Jeg kunde neppe tro
mine Øjne, da jeg læste det første Angreb. Thi paa
mit Bord laa endnu det mig med Bøn om Gennemlæsning
tilsendte Haandskrift til en Bog af Angriberen,
efter hvis Titelblad prangede en Side med Ordene:
Tilegnet G. B. i Ærbødighed og Beundring. - Dog,
det var kun i Øjeblikket, at jeg undrede mig. Samme
Eftermiddag skrev jeg for mig selv: "Undertiden naar
jeg ser, af hvilket Kryb jeg ædes op, forøges min
Menneskedyrskundskab paa lærerig Maade. Jeg handler i
Regelen - som Goethes Egmont - ud fra en vis sorgløs
Ædelmodighed, saa Lakajsjælene tror, der stikker
noget under. De kan f. Eks. ikke forestille sig,
at det er mig ganske
ligegyldigt, om de raner nogle Planer og Indfald fra
mig, da jeg har nok. Har de imidlertid gjort det,
saa antager de mig for rasende opbragt, hensynsløs
fjendtlig, og da de vil komme mig i Forkøbet med
Fjendskab, angriber de mig."</p>

<p>I de Dage mistede jeg ved Døden Emil Petersen, der
havde været min fortrolige Ven i tredive Aar.</p>

<p>Umaadelig træt og ked var jeg af Hovedstrømningernes
sidste Del. Jeg havde slæbt den med mig siden
Begyndelsen af 1883, stønnende, bandende, lidende for
at gennemføre en gammel Plan, lagt af Den, jeg var i
<pb n="187" />1. Jeg mindedes Ordet: An Arbeit klebt Blut. Jeg
havde som nævnt ladet 11 Ark af den trykke. Nu var det
mig umuligt at udholde Sysselsættelsen med den. Jeg
følte mig som en stækket Vildgaas.</p>

<p><pb n="2" />.</p>

<p>I Maj brød jeg op og rejste, som sædvanligt i disse
Aar, til Norge.</p>

<p>Jeg havde lige havt Besøg af en ung norsk Forfatter,
der regnedes til Bohemen, Gabriel Finne; han var 23
Aar gammel, gjorde et noget enfoldigt Indtryk, var
skikkelig, desperat, talentfuld; men "hvad skal det
blive til, skrev jeg for mig selv, uden Kundskaber
og uden virkelig Vilje?" Offenligt tog jeg ham i
Forsvar og skrev en velvillig Artikel om hans Bog
Unge Syndere.</p>

<p>I Kristiania holdt jeg tre Foredrag, et om Dyret i
Mennesket, der gjaldt for uanstændigt og blev kaldt
saadan, et om Henrik Ibsen og hans Skole i Tyskland,
der gjorde Lykke, et om Bjørnson og Daudet, der
morede, men mødtes med adskillige tildels grundede
Forbehold i Pressen. Saaledes bemærkedes det med
Rette imod mig, at Daudet i Sapho neppe i ringere Grad
forfulgte en Tendens end Bjørnson i sine Romaner,
Jeg overværede Konstitutionsdagen d. 17. Maj
i Kristiania, ikke uden Sindsbevægelse ved Skuet. 
Guttetoget, en poetisk Ide af Bjørnson, var
nydeligt, og det Aar var for første Gang Pigerne
med. Byen gjorde den Dag et bondeschweizersk
Frihedsindtryk paa mig. Stemningen klædte den, og
den tog sig ud ganske til sin Fordel.</p>

<p>I godt Selskab kørte jeg til Ringerike og saa endelig
engang i den smukkeste Aarstid norsk Natur i større
Omfang. Kørevejen dejlig i Solskin; alle Frugttræer i
Blomst, og Duft af Graner. De hvide Fnug fra Fandens
Mælkebøtter fløj flere Steder gennem Luften tættere
end Snefald og bedækkede Jorden som Silkespind,
Silkefløjl. Vi besteg Krokkleven dels til Fods,
dels til Hest. Udsigten derfra var mægtig, om end
naturligvis ikke som Udsigten fra Rigi Kulm. Alligevel
mindedes jeg nu og da om Schweiz. I Sundvolden
var der et Sted, der nøjagtigt genkaldte Vevey i
min Erindring. Fra Højden deroppe laa Land og Vand
landkortagtigt udbredte, og Snefjælde i Horizonten
dannede Krans deromkring.</p>

<p>Men det var ud paa Natten, at Landskabet virkede paa
mig som en Trolddom. Jeg husker ikke mere Enkeltheder,
men et Drømmelands-Indtryk, en ny Verden, Glans paa
Vand i den lyse Nat, Stier ad hvilke vi gik med Vand
paa den ene Side, Fjæld paa den anden og en Himmel,
fra hvilken det ene lyse og forjættende Budskab
steg ned til mig efter det andet, en Himmel, der
ligesom omgav mig og i hvis Himmelrum jeg følte mig
baaren. Saa lys havde jeg aldrig set Nat i Danmark.</p>

<p><pb n="3" />.</p>

<p>Jeg vendte tilbage til Kjøbenhavn, hvor der paa Casino
spiltes et fjantet Stykke imod mig, kaldet Mænd af Ære,
forfattet af en Madam. Jeg fik i de Dage nogle
udenlandske Interviewere paa Halsen, og har for
Løjer paa en Lap Papir nedskrevet følgende Interview,
hvori der, jeg ved ikke hvorfor, har indsneget sig
en skemtende Travesti af en Beskrivelse af Heltinden
i Bjørnsons Paa Guds Veje:</p>

<p>Hr. Redaktør! Efter Deres Ønske opsøgte jeg idag
den bekendte Dr. G. B. og fik ogsaa Adgang til ham;
skynder mig derfor at sende Det folkelige Tudehorn
i Chicago mine Indtryk friske.</p>

<p>Jeg negter ikke, at jeg traadte ind med nogen
Forventning. Men, Hr. Redaktør, hvilken Skuffelse! 
En Mand som en anden, af Middelhøjde, stille af Væsen,
urolig af Ansigt. Men hvor var Ilden, Flammen,
Begejstringen, Frihedskærligheden? Jeg fandt intet
Spor; jeg idetmindste slog ingen Gnister af ham. Og
hvor var Elskværdigheden., det Hjertevindende? Der
var ikke Spor. Haaret kunde redde ham, men det
staar vildt i Vejret og falder i mange underlige
Fald. Panden kunde ogsaa redde ham; men jeg har
set meget større Pander; Øjnene endelig - thi saa
underligt det klinger, han har Øjne - kunde ogsaa
redde ham; men de var smaa og saa koldt paa mig.</p>

<p>Jeg sagde ham, at der opførtes et bidende Skuespil
om ham, hvori han hed Terslew. Han sagde: Det
fornøjer mig. - Jeg spurgte ham ud om hans literære
Stilling. Han sagde: Det Spørgsmaal keder mig. - Han
var ikke mere høflig end strengt nødvendigt. Midt,
som jeg sad bedst, ytrede han: "Jeg ser, De har
travlt, og vil derfor ikke holde Dem tilbage".,
hvorpaa han rejste sig. Ingen skal faa mig til at tro,
at han er nogen stor Mand., heller ikke, at han er
nogen tyk Mand. Hans Vid er ringe; derimod lagde jeg
Mærke til, at han har nette Fødder. Skal han reddes,
maa det være dem, der redder ham, naar Fanden engang
kommer for at hente ham. Thi da gælder det at tage
Flugten. Til Fanden nytter det ikke at sige: "Jeg ser,
De har travlt osv. osv.</p>

<p>                               Nichol Nicholson. </p>

<p>Til Redaktionen af Det folkelige Tudehorn.
                                    Chicago, Illinois.</p>

<p>I Midten af Juni tog jeg Arbejdet med
Hovedstrømningernes sidste Del op paany. Det var
nødvendigt paany at ofre en Sommer derpaa. Jeg fik
endelig Manuskriptet sluttet i Begyndelsen af August,
besørgede samtidigt alle Korrekturerne, begyndte
straks derefter Oversættelsen til Tysk og sendte
allerede i August en første Manuskriptpakke
til Leipzig. Det var en Tid, hvor jeg nødedes til helt 
at gaa op i Arbejdet. Jeg mindedes Aarestrups Vers:</p>

<p>   Blomst af Balsaminen!
   Skænk i mit Glas, hun sagde, dette Genskin
   paa Dugen er min Nydelse af Vinen.</p>

<p>Hvad jeg i den Tid havde af Livsnydelse var kun
et Genskin. </p>

<p>Jeg havde rigelig Lejlighed til at sammenligne 
Vanskelighederne ved at behandle det danske og det 
tyske Sprog. For en Nordbo kommer Ulempen ved det 
tyske mest af den utaalelige og unaturlige Ordstilling, 
der slynger Verbet tilbage til Sætningens Slutning, 
saa man, ret som om en Gaade blev opsat, undertiden 
kan høre paa tyve Ord i Træk uden at vide om den Mand, 
hvorom der tales, skal forfremmes eller slaas ihjel. 
I Dansken er Mislydene en Pine, de mange ulidelige Ord 
med tonløse Udgange else, erne, ene: Forladelse, 
Retfærdiggørelse, Konerne, Forholdene osv. og saa er 
der den afskyelige Omstændighed at de tyske Udtryk zu 
(foran Verber) og dass udtrykkes ved samme Lyd: at. 
Danske Skribenter, der ikke uafbrudt har deres 
Opmærksomhed fæstet derpaa - og af dem er der næsten 
ingen - frembringer derfor en Prosa, hvori at'erne 
skratter som drejede man en Skralde. Meget ugunstigt 
er det fremdeles, at som, det relative Pronomen, og 
som i Betydningen ligesom har samme Ordlyd. Ubekvemt 
er det endelig, at Partiklen der (Der var engang) og 
det relative Pronomen der og Ordet der (paa Stedet) 
staves ganske ens. Det danske Sprog er, naar det ikke 
skrives med yderste Omhu, overrigt paa Tvetydigheder 
og Mislyd.</p>

<p><pb n="4" />.</p>

<p>Jeg var den Sommer syg, led af en uforklarlig Infektion, 
der varede fra Maj til ind i September med uafbrudt Snue
og Hoste. Den satle min Arbejdskraft noget ned. 
Adskillig Tid gik tabt med Besøg fra Sverig og
Norge. Et enkelt offenligt Anliggende forsøgte jeg at
tage mig af, skønt jeg vidste, min Bestræbelse var til
ingen Nytte. Den ulykkelige Marja Zebrikova henvendte
sig til mig, før hun fra Paris rejste tilbage til
St. Petersborg for at lade sig bortsende til Sibirien,
og bad mig lade hendes Flyveskrift om de russiske
Tilstandes Ulovligheder og Uretfærdigheder oversætte
paa Dansk for at det gennem den danske Kongefamilie
kunde komme Czaren for Øje, hvem hun med dengang
almindelig russisk Naivetet ansaa for ubekendt med
Forholdene. Captajn Sarauw oversatte Teksten for mig,
og jeg indrykkede den i Børstidende. Naturligvis blev
den hverken læst af danske eller russiske Fyrster,
eller hvis den per impossibile blev det, havde det
ikke den fjerneste Følge. (Saml. Skr., X. 590).</p>

<p>Hvad jeg var Vidne til af offenlige Møder
i Kjøbenhavn, gjorde et forskrækkeligt
Indtryk. Skolemødet i 1890 beviste for mig blot
Vankundighedens uhyre Omfang, dens Uovervindelighed
indenfor en overskuelig Tid. Grueligt var et
Kvindesagsmøde. Et Skjold foran Talerstolen med
"Kvindesagen er en Folkesag" Pauline Worm. En gammel
Frøken, der skulde sige et Par Ord til Indledning,
fortalte sig saa grundigt, at hun maatte rettes af
andre. En Psalme af Hostrup "Vi traver frem under
Sang" blev sunget for af Svend Høgsbro, den senere
Minister, aandfuld allerede da, der kom til at synge
næsten alene, men desværre sang hvinende falsk. Saa
et Foredrag paa fem Kvarter, med en Fingers Længde
mellem Ordene, om Mændenes Træskhed: de kunde banke
deres Koner, sulte dem og Børnene ud, forbyde dem alt
muligt (Loven var fæl. - Heldigvis var Sædvanerne
bedre). Om hvad Mændene lige saa hyppigt døjer af
Kvinder, blev der jo ikke talt.</p>

<p>Ud paa Sommeren førtes i Pressen en saakaldt
dansk-norsk Fejde af dem, der med Aars Mellemrum 
regelret plejer at gentage sig. Den foranledigedes 
vist af nogle danske Forfatteres Utaalmodighed over
de vanskelige Kaar, hvorunder de arbejdede,
i Sammenligning med de lettere Kaar, som dansk
Velvilje overfor norske Bøger iværksatte for
Nordmændene. Imidlertid beroede de Norskes Overtag
jo paa den Glans, enkelte Aander af høj Rang havde
kastet over deres Literatur. Gennem Opgivelser fra
Forlæggerne erfor jeg ved den Lejlighed, at norske
Bøger havde Halvdelen, undertiden endog mer end
Halvdelen af deres Tusindtals-Købere i Danmark, mens
danske Bøger havde et rent forsvindende Salg i Norge;
af 1000 norske Eksemplarer afsattes 500-550 i Danmark,
af danske Tusind 10 eller 50 eller allerhøjst 100 i
Norge.</p>

<p><pb n="5" />.</p>

<p>Jeg modtog følgende Breve:</p>

<p>Kjære Fader! Vi bo hos Fru Johanna Corfitzen, Kullen
eller Mølle, Sverige. Idag skal vi en lang Tur op ad
Bjergene. Vi bo i en Villa for os selv, og Villaen
gaar lige ud til Havet og omringes af Bjerge, og midt
imellem Bjergene er der en stor Grotte, som vi skal
se idag og naar vi have set den saa skal jeg i næste
Brev skrive dig om den. Igaar vare vi i Vandet og det
var saa koldt, der var ingen Tove at holde sig ved,
men der er tre Badehuse saa idag maa vi prøve det
næste. I vor have er der en lille Have som omringes
af roser, Stikkelsbær og Solbær men der er foruden
dem en mængde Grøntsager og Pærer og Æbletræer. Idag
er Vandet lidt mere varmt og Været er ogsaa lidt mere
varmt; hvorledes er Været hos eder i Danmark? Idag
er det da et langt Brev, skriv du saa ogsaa et langt
Brev til mig, naar du skriver. Da vi rejste, rejste
Erna og hendes Moder med og Jærnbanerne vare helt
anderledes, og da vi saa skulde stige ud, sagde Erna
at vi maatte endelig huske vor Pakage. Da vi kørte
med Jærnbanen havde vi en dejlig Udsigt over Sverige
og det var saa morsomt at se alle de Bjærge som vi
jo aldrig før havde set. l vores have er der stillet
to Lændestole som Erna og jeg altid sidde paa. Lige
i det man kommer ud af Døren ud til Vejen er der en
stor Veranda og der staar baade Stole og Bænke og
Borde og ved dem sidde vi altid og sy Dukketøj.</p>

<p>                              Din Astrid Brandes.
Kjære Fader!</p>

<p>Tak for dit Brev og de tre Bøger. Erna er rejst for i
Dag otte Dage siden, det er jo udenmærket Vejr her,
vi er gerne ude hele Dagen og vi gaa i Vandet hver
Dag. Hvordan har du det, faar du god Mad, her er jo
meget smukt, morer du dig godt, de Sten vi fandt ere
naturligvis ikke til at bruge, Frugt er sjelden her
ovre, vi har kun faaet Jordbær to Gange, her ovre maa
man være til frids med hvad man faar vi faar sjældent
frisk Brød vi lever omtrent uden for Verdenen. Hav
det rigtig godt og mange Hilsener til dig</p>

<p>           Fra din altid hengivne Datter Edith 1890.</p>

<p>Kjære Fader ude i Svartehaldernes Sten findes
Ametyster som er meget kostbare og sjældne, i Dag har
vi været ude for at hugge nogle af med flere Herrer
og jeg alene har vist en 20 eller 30 Stykker og naar
vi kommer til Kjøbenhavn skal vi hos en Guldsmed faa
dem slebne her har vi bare dejligt Vejer i den sidste
Tid kender man ikke til daarligt Vejer, bare Solskin
og ogsaa Maaneskin. Tak for hvad du sendte os lille
Far. Her ovre i Mølle er der en Kandidat som giver
mig alle Slags Sten. Forexembel en Sten som er saa
rund som et Æg og paa Den har han skrevet et stort B
det betyder Brandes og en stor Granatsten og en lille
Agatsten som han selv har udhugget af Silvergrotten
hils Augusta fra mig og sig hvorfor hun ikke skriver
til mig for dengang vi skulde rejse hertil med Skibet
lovede hun mig at hun skulde nok skrive først.</p>

<p>Har du husket at gjemme de Frimærker fra Sverige som
sidder paa Brevene.</p>

<p>                       Din altid hengivne Astrid B.</p>

<p>Jeg tog nogle Dage over til Mølle for at se, hvorledes
mine Smaabørn trivedes derovre. Det var en Fornøjelse
at iagttage deres Holdning, rank og flink som den
var. Begge havde den mest levende Stedsans, og jeg
havde min Morskab af at se dem vandrende ad Vejene,
stigende med Barndommens Gratie op ad Kullen, findende
Vej overalt.</p>

<p>Der var en tydelig Forskel, næsten en Modsætning
mellem de to Børn. Den ældre slank, sart, kvindelig,
frygtsom overfor Farer, bestandig omhæget og i de
spæde Aar meget blød af Sind; den lidt yngre fastere
bygget, djærvere anlagt, fuld at uforudsete og
skelmske Indfald, modig og kamplysten som en Dreng,
altid slagfærdig, ogsaa aandeligt, derfor aldrig i
Forlegenhed for Svar.
Den yngste var sund og rask som sjældent et Barn. 
Hun havde smukke Øjne og friske Farver, kunde synge,
før hun kunde tale, var altid lystig og pudsig.</p>

<p>Da hun tre Aar gammel var kommen fra Berlin til
Kjøbenhavn og saa Maanen skinne over Kongens Nytorv,
raabte hun fornøjet: Aa, den smukke Berliner-Maane! 
I samme Alder klatrede hun saa højt op ad en Gitterstang
paa Concertpalæet, at hun kun med Vanskelighed blev
hentet ned, og et Par Aar derefter klatrede hun paa
Skagen helt op paa Spidsen af en Flagstang, sad og
sang deroppe, men var ikke i Stand til selv at hjælpe
sig ned.</p>

<p>Det var meget vanskeligt at give hende Begreb om
hvad der efter Vedtægt skikkede sig og hvad ikke. En
Dag bragte hun i Middelfart sin Moder en Masse
To-Ører og sagde: Alle de Penge har jeg fortjent. -
Hvorledes? - Jeg har bundet smaa Buketter og solgt
dem til Herrerne.</p>

<p>Hun maatte da give Pengene tilbage. "Men, sagde hun,
Buketterne har jeg ikke forlangt igen, dem lod jeg
Herrerne beholde gratis." - Dog vilde nogen Herre
kysse hende, fik han et kraftigt Slag paa Øret.</p>

<p>Hun havde et sandt Raseri for at give bort. Saasnart
det var bleven hende klart, hvad Fattigdom og Ulykke
vilde sige, skænkede hun de Ulykkelige alt hvad
hun fik til Foræring. En lille Krøbling gav hun sit
Legetøj. Af en anden lille forvoksen Dreng købte kun
bestandig Blomster. Men da hun en Gang havde spurgt
ham, hvorfra han havde Blomsterne og han havde svart,
at dem hentede hans Far om Natten paa Kirkegaarden,
lod hun ham beholde Pengene, men rørte ikke hans
Blomster og købte ikke mere af ham.</p>

<p>En Dag, da der var bleven lovet hende og hendes Søster
friske Kager, men Børnene udenfor Bagerbutikken saa en 
stakkels, elendig Dreng, som en fattig Kone førte ved 
Haanden, blev de enige om at give Afkald paa Kagerne og</p>

<p>heller fornøje Barnet. De købte et Rugbrød, et
Franskbrød, to store Glas Mælk, Bismarckklumper og
Chocoladecigarer, lagde det paa et Bord for sig,
løb ud, kaldte paa Moder og Søn, raabte: "Vær saa
artig, det er Alt til Dem" og pilte bort, før der
kunde takkes.</p>

<p>Den lille gav Afkald paa et Ophold paa Marienlyst
for i Stedet at udstyre en fattig Dreng, der skulde i
Malerlære, med Klæder og Støvler, uden hvilke Mesteren
ikke vilde tage ham som Lærling. - Da der til Pigen
kom en Brodersøn af hende, der havde mistet sine
Klæder ved en Stranding, gav begge Børn ham Indholdet
af deres Sparebøsser og Astrid ham sin kæreste Bog,
Andersens Eventyr.</p>

<p>Saa godhjertet hun var, saa var det dog langt fra at
hun var følsom. Hun var dristig og maatte altid spille
Puds. En Dag havde en lille Pige i Middelfart faaet
en Badedragt af hvidt Flonel. Et andet Barn sagde:
Mon den kan svømme? Astrid kastede den i Vandet;
den flød bort og maatte erstattes, saa hun var saare
angergiven derefter.</p>

<p>Da hun talte lige saa flydende Tysk som Dansk,
skældte undertiden Drengene paa St. Annæ Plads hende
ud for Tysker. Da hun blev lidt større, slog hun i
saa Tilfælde løs paa dem, saa det jævnlig blev til
regelret Slagsmaal. En Dag sloges hun med en Dreng,
der var hende for stor og stærk; han kastede hende
om. Saa sagde hun: Hvis du nu ikke giver slip, kalder
jeg paa min Far, han er Politibetjent og staar dér. -
Drengen rendte sin Vej. - Da hun fortalte det, sagde
hun: Jeg var nødt til at lyve; ellers havde en fremmed
Dreng magtet mig. Var det vel Synd? Naar jeg bliver
stor, vil jeg være Politi. Gør jeg saa Dumheder,
bringer Ingen mig i Kasjotten.</p>

<p>Da hun var fem Aar gammel, var hun paa en Rejse nogen Tid 
i et Pensionat, hvor hun saa en smuk, gyldent glimrende
Staalpen og stak den til sig. Hun kom fra et Hjem,
hvor det flød med Penne og de ikke havde noget
Værd. Senere beklagede en Dame sig over Pennens
Forsvinden, og den blev givet tilbage. Paa den
Tiltale, der ved Aftenbønnen blev rettet til hende:
Tror du ikke, Vorherre er vred paa dig idag? svarte
hun: "Har Vorherre ikke bedre at gøre end at passe
paa mine Dumheder, saa bryder jeg mig slet ikke om
nogen Vorherre."</p>

<p>Hun fortalte en Dag, at hun havde truffet en lille
Dreng, hvem hun havde spurgt: Hører ogsaa du de
Foredrag, der om Søndagen holdes for fattige Børn? -
Nej, sagde han, jeg hører ikke Foredrag sammen
med fattige; jeg er et Herskabsbarn; min Far er
Overretssagfører. - Paa Ytringen: Du kunde sagt,
du var Datter af en Doctor, svarte hun: Nej, dertil
er jeg for stolt.</p>

<p>Hun var en Vildkat og blev derfor misforstaaet og
daarligt behandlet i Skolen, stadigt indespærret
for Bagateller. En Dag havde et fremmed Barn plettet
hendes Søsters Bog. Denne fik en Anmærkning derfor,
skønt hun sagde, hun var uskyldig; man vilde ikke
tro hende. Astrid sagde: "Min Søster lyver aldrig"
og fik Straf derfor. - Var der i Lærebøgerne noget
Udfald mod Tyskere, sørgedes der for at hun læste
det. Engang spurgte Lærerinden hende: Hvis vi fik
Krig, hvem ønskede du saa skulde vinde, de Tyske
eller de Danske? - Hun svarte: Jeg ønsker, de skal
lade være med at slaas. - Naar Fremmede spurgte hende:
Du er vel en lille artig Pige? svarte hun: Min Søster
er meget artig.</p>

<p>En Dag, jeg skulde holde Foredrag, tog jeg paa
Børnenes Bøn dem med derhen, og sagde, de skulde
passe paa, der vilde deri være indlagt et Sted, som
var henvendt til dem. Da Stedet kom, rejste Astrid
sig glædestraalende op og nikkede saa ivrigt til mig,
at jeg havde Møje med at beherske mit Ansigt.
Hun gik gerne i Kirke for at synge Psalmerne med. 
En Dag sad der en Dame foran hende og sang falsk. 
Hun puffede hende i Ryggen og sagde: "Enten maa De 
tie stille eller lade være at synge falsk - De 
forstyrrer mig."</p>

<p>Hans von Bülow taalte nødigt Børn ved sine Concerter;
da han en Dag opdagede de smaa i første Række,
skar han et barsk Ansigt og havde Øjnene med dem,
for at de ikke skulde forstyrre. Men da han iagttog,
at Astrid havde rejst sig, ganske opfyldt af Musiken
og helt andægtigt fordybet, nikkede han til hende,
og da han ved den følgende Concerts Begyndelse saa
hende og Søsteren paa samme Plads, nikkede han straks
til dem som til gamle Venner.</p>

<p>Hun havde en Veninde, den ovennævnte Erna, med sig
i Mølle, der imidlertid skulde rejse bort længe før
hun. Hun sagde da til Venindens Moder: Gør du altid
hvad din Mand siger? - Ja. - Gør han ogsaa altid,
hvad du vil? - Ja. - Saa skriv til ham, at I vil
blive længere i Mølle.</p>

<p>Hun havde en god Hukommelse for alt pudsigt, som blev
fortalt hende. En Dag da jeg ytrede, jeg maaske vilde
rejse til Schlangenbad, sagde hun: Jeg vil fortælle
dig en Historie, som jeg har fra en Dame, der har
været der. Badet er saa mudret, at man ikke kan se
andet end Overfladen; det er helt sort. En Dame,
som var i Badet, ringede forfærdelig stærkt. Da
Badekonen kom løbende, sagde Damen, at der var en
Slange i Badet. Da de saa saa' efter, var det hendes
falske Fletning, de trak op. Du kan tænke dig, at 
hun blev flov.------</p>

<p>I Mølle kom en Dag en ung nydelig dansk Pige ved
Navn Inger Harboe mig imøde og tiltalte mig med
en velgørende Inderlighed, skønt jeg knap havde set
hende før. Hun spadserede med sin Forlovede, en svensk
Herre, der saa meget ældre ud end hun. Snart derefter
blev hun gift,</p>

<p>og bortreves saa ved en tidlig Død, der gik endog alle
dem til Hjerte, som blot flygtigt havde gjort hendes
Bekendtskab. Et saadant Særsyn af Ynde var hun.</p>

<p><pb n="6" />.</p>

<p>I Slutningen af Oktober var endelig alle Korrekturer
rettede paa den tyske Udgave af min svære Bog
Hovedstrømninger VI, og Bogen kom samtidigt ud paa
Dansk og Tysk.</p>

<p>Den Aften, det sidste Ark laa trykt for mig, skrev
jeg et Distichon om hver af Værkets seks Dele:</p>

<p>I
   Et Krigsskrig var den, skulde vække, væbne 
      - Den vakte Hadet, Bogen blev min Skæbne.</p>

<p>II
   Spydtid - og medens Spyd omkring mig hagled, 
      til Væggen fast jeg gamle Genfærd nagled.</p>

<p>III
   Sværdtid - jeg følte ej, at haardt jeg trængtes,
      jeg leved ungt og stærkt og led og længtes.</p>

<p>IV
   Med Tro og blodrød Ildhu blev den skrevet.
      Shelley! dens Aand er din. Dig har jeg levet.</p>

<p>V
   Se Skæbnen vendes! Hør i Toner klare 
      Sejrtid! en lang, rig, melodiøs Fanfare.</p>

<p>VI 
   Af rolig Trods og bitter Livserfaring
      er Værkets sidste Del en Aabenbaring.</p>

<p>Den danske Udgave faldt til Jorden som en Klat. Der
var Aaret ud neppe et Blad, som nævnte den.</p>

<p>Den 24. Oktober modtog jeg med et artigt Brev fra
senere Generaldirektør Rubin tilsendt en trykt
Adresse, om hvis Tilblivelse jeg hidtil intet havde
erfaret og som trods den Anerkendelse, den i visse
Maader indeholdt, berørte mig pinligt. Saa godt
Adressen var ment - det blev mig meddelt, at Julius
Lange havde sat den i Værk - saa var det mig i høj
Grad imod at se mine økonomiske Forhold saaledes
fremdragne for Offenligheden. I Frankrig taaler man
ikke, at Ens Indtægter eller Mangel paa Indtægter
offenliggøres; deraf den lidenskabelige Modstand mod
Indkomstskatten med den tvungne Selvangivelse. Hvor
meget der end tilsyneladende taler for denne Skat,
saa er den tvungne Selvangivelse dog oprørende. Vi
har ikke mere den religiøse Inkvisition og ikke mere
den processuelle, men vi har endnu den fiskale, en
Følgestridighed, som Georgeismen maaske engang vil
bøde paa.</p>

<p>I Danmark var man afstumpet mod at se disse Forhold
fremdragne for Publikum. Hvert Aar bragte Aviserne
lange Lister over de Riges og nogenlunde Velhavendes
Indtægt. Jeg for min Del var ikke afstumpet. Dertil
kom, at skønt det var Flertallet af Danmarks bedste
Mænd, som havde underskrevet Adressen, kunde jeg med
mit Kendskab tii Forholdene ikke nære nogen Tvivl
om at Henvendelsen vilde ske aldeles forgæves og kun
give Anledning til nye Udbrud af det Had, jeg altid
følte halse omkring mig.</p>

<p>Adressen, hvis overmaade forsigtige Udtryksmaade
gjorde det dunkelt, hvorfor Undertegnerne havde
maattet dele sig i to Klasser, havde følgende Ordlyd:</p>

<p>Til
Regering og Rigsdag.</p>

<p>I tidligere Aaringer har der som bekendt
gentagne Gange været Tale og Forhandling om, at
Dr. Georg Brandes skulde ansættes som Professor ved
Universitetet. Efterhaanden synes dette Spørgsmaal
at være sovet hen, og det er ikke Meningen med denne
Henvendelse at vække det til Live paany.</p>

<p>Vi tillade os kun at fremhæve de økonomiske Følger,
som det har havt for ham, at han ikke er blevet
Embedsmand. Som Privatmand har han ingen Formue;
og siden sin Ungdom, da han oppebar nogen akademisk
Understøttelse af sædvanlig beskedent Maal, har han
været henvist til som Forfatter og Privat-Docent
at fortjene, hvad han behøvede for sig og sin
Familie. Dertil kom siden 1882 en ved privat
Sammenskud tilvejebragt aarlig Understøttelse, der
dog aldrig har været bestemt til mere end foreløbig
at lette ham en Overgangstilstand under vanskelige
Forhold; man forlanger jo heller ikke af en Mand,
at han vedblivende skal leve af privat Hjælp. Og
hvad Indtægten af Skrifter og Foredrag angaar, kan
man med Sikkerhed slutte sig til, at den maa være
aldeles utilstrækkelig til Livets Ophold for en Mand,
tilmed en Familiefader, naar hans Produktion søger sin
Grundvold i omfattende og vanskelige Studier. Endog
for en Forfatter af Romaner og Skuespil betragtes det
i Danmark som i Længden umuligt at leve alene af sin
Pen; saa meget mere da for en Litteraturhistoriker
og Kritiker, selv om det er en Mand af Brandes's
ualmindelige Energi og Arbejdsevne, en Mand, der ogsaa
har vundet sig et betydeligt Publikum i andre Lande.</p>

<p>Det kan altsaa ikke være anderledes, end at
Georg Brandes, der nu snart er 50 Aar gammel,
maa imødese den kommende Tid med meget alvorlige
Bekymringer. Det er dem, som vi andrage om, at Staten
vil hæve ham over, selv om der ikke bliver Tale om
Embedsvirksomhed.</p>

<p>Vi tænke herved ikke paa at afvæbne Modstanden imod
ham. Det vilde ikke alene være umuligt; men vi,
som indsende dette Andragende, forbeholde os, hver
for sig, paa mangt et vigtigt Punkt at være hans
Modstandere. Men vi nære nogen Tillid til, at endog
hans mest afgjorte Modstandere maa føle, at et Liv,
forbitret af økonomiske Sorger, vilde være en Lod,
der ikke stod i noget retfærdigt Forhold til den
Virksomhed, han har udfoldet. At vække Modstand,
endog heftig og i ideel Betydning uforsonlig Modstand,
har Ingen nogensinde undgaaet, som med Ild og Energi
har kastet sig ind i Kampen om Livets vigtigste
Problemer. Og Brandes har, baade ved Indholdet og Formen 
af hvad han har udtalt, mindst af alle undgaaet eller 
villet undgaa det. Han selv har ikke bejlet til Statens 
Gunst. Men vi, som af egen Drift fremsende denne
Henvendelse, maa tillade os at minde om, at Staten i
vor Tid, baade her i Landet og andensteds, har
anerkendt Værdien af den ærlig mente og fremragende
Forfattervirksomhed, selv om den i flere Henseender
opponerede imod, hvad Staten støtter og hævder. Dette
gælder om flere Understøttelser, der er voterede til
betydelige Digtere; thi man maa erindre, at Digtningen
i vore Dage ikke mindre end Kritiken tager Parti i
Kampen mellem Livsanskuelserne.</p>

<p>Om der end i vort Folk kun findes meget faa, som
i det Hele vilde erklære sig for Georg Brandes's
Tilhængere, saa findes der ogsaa blandt læsende
og tænkende Mennesker meget faa - om nogen - som
ikke anerkende hans store Talent, hans litterære
Fortjenester i mange Retninger, hans sjældne Flid og
Kundskab. Saa afvigende som Meningerne om ham er,
saa vil det dog fra de forskelligste Sider blive
indrømmet, at man aldeles ikke vilde kunne tænke
sig vort Aandslivs og vor Litteraturs Udvikling i
de sidste 20 Aar uden ham. Han har fremkaldt mangen
berettiget Anke; men han har ogsaa vakt megen beføjet
Beundring. Det har været hans Ejendommelighed,
idelig at fremdrage Stridspunktet; men derved har
han som faa andre bidraget til at holde Nationens
aandelige Liv vaagent. Mangen mærkelig Strømning i
Udlandets Literatur og Tænkning har han ledet ind
i vort Land. Der kunde ogsaa udpeges en Række af
hans Skrifter, som sandsynligvis vilde finde fuld
Paaskønnelse fra alle Sider.</p>

<p>Saa vidt vi skønne, foreligger der herved mere
end nok til at den danske Nation for sin egen
Skyld ikke kan være en ligegyldig Tilskuer til,
at økonomiske Vanskeligheder skulde vinde Overmagt
over Georg Brandes's Skæbne. Naar Spørgsmaalet
bliver om Størrelsen af den aarlige Understøttelse,
som passende kunde tillægges ham, tillade vi os i
dybeste Ærbødighed at henstille til Overvejelse,
at denne Sag i Følge sin Natur maa betragtes som
et rent Undtagelsestilfælde, der ikke kan gaa ind
under de hidtil gældende Regler og Synspunkter. Vi
mene ikke dette saaledes, at Brandes's Virksomhed
skulde vurderes højere end enkelte andre danske
Forfatteres, som siden vor frie Forfatnings Indførelse
har faaet aarlige Hædersgaver eller Understøttelser:
overhovedet kan man jo ikke ligefrem taksere litterære
Fortjenester i Penge. Men der er noget ganske særegent
ved Brandes's litterære Stilling; det vil neppe være
muligt at finde en Maalestok for den i tidligere
Tilfælde; og den vil lige saa lidt kunne afgive en
Maalestok for andres i Fremtiden. En Understøttelse
til ham vil vanskelig kunne blive noget Præcedens
for senere Krav. Hans Betydning knytter sig til et
vigtigt Vendepunkt i vort litterære Liv; men det blev
en Følge af Udviklingens Gang, at han selv kastedes
ud af de her i Landet regelmæssige Spor, der ellers
føre til lønnende Stillinger. Efter hans litterære
Virksomheds Natur kan en
Understøttelse til ham heller ikke betragtes som
et Tillæg til en anden, nogenlunde tilstrækkelig
Indtægt, som Tilfældet er med de sædvanlige Aarpenge
til Forfattere eller Kunstnere. Skal Understøttelsen
sætte ham i Stand til roligt og dybtgaaende Arbejde,
maa han i den have sit væsenlige økonomiske Grundlag,
saaledes som en navnkundig Videnskabsdyrker med
Beskedenhed kan kræve det, altsaa omtrent stilles
lige med en Universitetslærer.</p>

<p>Kjøbenhavn, i Oktbr. 1890. Michael Ancher,
Niels Bache,          B. Bang,          Otto Benzon,</p>

<p>Maler.</p>

<p>Skoledirektør.</p>

<p>Forfatter.</p>

<p>Rud. Bergh,</p>

<p>Professor, Overlæge.</p>

<p>Erik Bøgh,</p>

<p>Censor ved det kgl. Teater.</p>

<p>Dr. med., Lærer ved Landbohøjskolen.</p>

<p>V. Bissen,              Christian Bohr,</p>

<p>Professor, Billedhugger.          Professor ved Univ.</p>

<p>A. G. Drachmann,          Kr. Erslev,</p>

<p>Dr. med., Professor.              Prof. ved Univ.</p>

<p>V. Falbe-Hansen,
 Prof. ved Univ.
	V. Fausbøll,
 Prof. ved Univ.
	J. A. Fridericia,
 Dr. phil.
	M. Galschiøt,
 Redaktør.</p>

<p>M. CL Gertz,
 Prof. ved Univ.
	Emil Hannover,
 Forfatter.
	P. Hansen,
 Professor.
	Otto Hasluud,
 Maler.</p>

<p>Pr. Hendriksen,
 Xylograf.
	J. C. Hostrup,
 Pastor emeritus.
	H. Høffding,
 Prof. ved Univ.
	V. Johansen,
 Maler.</p>

<p>Kr. Kålund,	   K. Kroman,	    C. Lange,
Jul. Lange,	   F. Levison,</p>

<p>Dr. phil.</p>

<p>Prof. ved Univ.       Prof. ved Univ.	   Prof. ved
Univ.</p>

<p>Dr. med.</p>

<p>F. L. Liebenberg,</p>

<p>Litterat.</p>

<p>N. Neergaard,</p>

<p>Redaktør.</p>

<p>Henrik Pontoppidan,</p>

<p>Forfatter.</p>

<p>Carl Jul. Salomonsen,</p>

<p>Docent ved Univ.</p>

<p>Karl Madsen,	    W. Mollerup,       Niels Møller,</p>

<p>Forfatter.			Dr. phil.
Forfatter.</p>

<p>Kristoffer Nyrop,	  Julius Petersen,</p>

<p>Docent ved Univ.		     Prof. ved Univ.</p>

<p>Chr. Richardt,	     P. F. Rist,       Marcus Rubin,</p>

<p>Præst.		     Kaptejn, Forfatter.
Kontorchef.</p>

<p><pb n="5" />. Schandorph,		O. Siesbye,</p>

<p>Dr. phil., Forfatter.		Docent ved Univ.</p>

<p>Stephan Sinding,	Erik Skram,	    S. Birket
Smith,	      T. N. Thiele,</p>

<p>Billedhugger.			    Forfatter
Universitetsbibliothekar.	  Prof. ved Univ.</p>

<p>E. Tscherning,		K. Verner.
Cl. Wilkens,</p>

<p>Dr. med.		   Prof. ved Univ.
Docent ved Univ.</p>

<p>Chr. Zacho,</p>

<p>Skønt vi Undertegnede ikke kan tiltræde forskellige
af de i det foregaaende indeholdte Betragtninger,
ligesom der ved Bedømmelsen af Dr. G. Brandes's
Virksomhed for os gives Synspunkter af nok saa stor
Betydning som de her fremhævede, maa vi dog slutte
os til selve det fremsatte Andragende. Naar en Mand
som Dr. Brandes i en lang
Aarrække har sat ualmindelige Evner og en utvivlsom
personlig Overbevisning ind paa sin Virksomhed
i Litteraturen, og naar denne efter saa mange
Forfatteres Vidnesbyrd har havt en vidtrækkende
Indflydelse baade ved at vække og udvikle og ved
at ægge modsatte Retninger til nyt Arbejde, saa
forekommer det os smaaligt at gaa i Rette med de
Mangler, som man finder hos ham, eller hvad der har
kunnet støde i hans litterære Optræden, saa snart
Spørgsmaalet bliver om Statens Ret og Pligt til at
yde ethvert alvorligt og betydningsfuldt Arbejde
af denne Art sin Anerkendelse. Naar man derfor nu
henvender sig til Lovgivningsmagten med et Andragende
som ovenstaaende, anser vi det som vor Pligt at
slutte os hertil og at udtale det levende Ønske,
at det maatte kunne lykkes paa en værdig Maade at
føre denne Sag igennem.</p>

<p>Kjøbenhavn, i Oktober 1890.</p>

<p>C. St Å. Bille,          J. E. V. Boas,
C. Christiansen,</p>

<p>Kammerherre, Amtmand.              Docent ved
Prof. ved Univ.</p>

<p>Landbohøjskolen.</p>

<p>J. Gram,           J. L. Heiberg,
Aug. Jerndorff,       A. D.Jørgensen,</p>

<p>Dr. phil., Direktør.                 Dr. phil.
Maler.                          Rigsarkivar.</p>

<p>Troels Lund,       A. F. Mehren,       Sophus Muller,
Thorvald Niss,</p>

<p>Dr. phil., Professor.        Prof. ved Univ.
Dr. phil.,                           Maler.</p>

<p>Museumsinspektør.</p>

<p>Rasmus Pedersen,         Carl Thomsen,
Vilh. Thomsen,</p>

<p>Prof. ved Univ.                            Maler.
Prof. ved Univ.</p>

<p>//. S. Vodskov,          Ludv. F. A. Wimmer,</p>

<p>Forfatter.                              Prof. ved
Univ.</p>

<p>Den hele Provinspresse af Højre udtalte sig efter
Ordre allerede før den 1. November skarpt mod
Bevillingen til mig, erklærede, at Regeringen og
Landstinget aldrig gav deres Samtykke. Fra det Øjeblik
vidste jeg, at Sagen var strandet. Dagbladet havde
i Januar samme Aar i en Artikel Brandesianismen for
halvhundrede Gang kogt alle de gamle Beskyldninger
imod mig op. Hvad jeg skrev var "farve-spraglende
og underholdende, men i Reglen fuldstændig blottet
for dybere Indhold eller videnskabeligt Værd." Dog
min Hovedsynd var, at jeg aabent bekendte, jeg ikke
troede paa aabenbaret Religion. Dette betegnedes
som et perfidt Angreb paa samme Religion: "Lad hvem
der vil, hilde sig selv i Læren om den frie Tankes
Guddomsmagt, det bliver
hans Sag, og den, der har en anden Tro, kan beklage,
men har ikke Ret til at dømme ham. Men med den,
der paatager sig gennem sine idelige, perfide Angreb
paa den aabenbarede Religion at føre Andre bort fra
denne, er det en anden Sag; han er ikke ansvarsløs,
og ham have Anderledestænkende Ret til at kræve til
Regnskab for hans Handlinger.«</p>

<p>Saa spurgtes der, hvorhen denne Lære førte. Og med en
Logik, der ikke gjorde nogen Kirkesangers til Skamme,
udvikledes det for halvhundrede Gang, at den førte
til Drifternes uhindrede Tilfredsstillelse. Disse
Journalister, hvis Bavianliv enhver, der kastede et
Blik ind i Buret, kendte, blev ikke trætte af, i dyb
Bekymring at advare mod Tilfredsstillelsen af Drifter,
der ikke sysselsatte mig, men som de selv nødigt
negtede den grove Føde, der passede for deres grove
Organer. De havde en Gang for alle bidt Hovedet af
Skammen og vedblev at piske Skarn, som var det Fløde.</p>

<p>Det var Angsten for Helvede, der nu og da afholdt
dem fra at styrte hen i Smaagaderne. Tog man nu denne
Angst fra Folk, hvad saa?</p>

<p>Det hed her:</p>

<p>Med Individets og Jegets Forherligelse følger Ulysten
hos den Enkelte til at skrive andre Morallove end
dem, der konvenere hans egne Lyster. Og i denne
Egoismens Apoteose, hvor samtidig Kvinden stilles
fuldstændig lige med Manden, sønderrives efterhaanden
ethvert Baand. Familielivet og Ægteskabet ophøre
at være andet end en Hensigtsmæssighedsindretning;
Livsnydelsen og Livsglæden blive sat i Højsædet som
det Eneste, der er værd at stræbe efter, og medens
denne Livsnydelse og Livsglæde for de finere, mere
raffinerede og moderniserede Naturer endnu hyller sig
i det Gazeslør, som Hedda Gabler udtrykker med Frasen
at "være i Skønhed", kaste de grovere Naturer - og
det er Flertallet - Sløret væk, og saa have vi det
ubundne Naturliv, Menneskedyret i Frihed og - uden
Ansvar. Thi han er jo selv Dommer i sin egen Sag,
sin egen Morals guddommelige Lovgiver.</p>

<p>Dette Tema varieredes nu i November for at hindre den
Smule "Statsunderstøttelse" som det kaldtes og som var
en kummerlig Erstatning for de Tab, jeg ved Landets
uretfærdige Love led. Nationaltidende udtalte sin
Smerte ved at se Adressen aftrykt i Dagbladet og,
om end med forskellige Forbehold, dog roligt drøftet
i Dagens Nyheder. Og det forklaredes at jeg ved mine
Arbejders Art og Tendens havde gjort umaadelig Skade,
voldt Forargelse og Fortræd. Sligt kunde Staten
umuligt belønne:</p>

<p>Gennem samtlige store og smaa Arbejder gaar en rød
Traad, en absolut revolutionær Traad [hvilket Dansk!],
revolutionær overfor Samfundet udadtil og indadtil,
overfor næsten enhver Autoritet i Stat, overfor
Religion og almengyldig Moral. Netop paa Grund heraf
er det jo, at Georg Brandes særlig forherliges af de
rent Revolutionære, af Radikale og Rabulister. Og
vel at mærke, han har ikke omsat sin Agitation i
kunstnerisk Form .... Han har ej heller indskrænket
sig til en rent videnskabelig Forfattervirksomhed
.... Han har tvertimod doceret netop saa populært, at
han har øvet en stor og uheldig Indflydelse paa mange,
der selv var ubefæstede, fortrinsvis paa en Ungdom -
af begge Køn - der teoretisk eller praktisk, i privat
Liv eller i offenlig Optræden, med futile Novelletter
og paa anden Vis bar hans Lærdomme om Drifternes
absolute Magt og Ret ud paa Gader og Stræder.</p>

<p>Hvor disse Lærdomme om Drifterne fandtes i
mine Skrifter, det undlod man af gode Grunde at
paavise. Goethe siger: "Forfængelig Selvros stinker;
det kan være. Men hvad fremmed, uretfærdig Dadel har
for Lugt, derfor har Publikum ingen Næse."</p>

<p>En eneste Mand tog til Orde for mig, det var Pastor
U. Birkedal. Han fortalte i Højskolebladet, at han
i Aaret 1871 som nybagt Student var kommen ind til
Kjøbenhavn og dér ikke særlig fandt noget, der skulde
live op efter en fortærende kedsommelig Skolegang. Da
havde en Dag en Ven sagt til ham: Kom op med paa
Universitetet og hør Georg Brandes!</p>

<p>Jeg fulgte med og har aldrig fortrudt det. Jeg hørte den Række 
Forelæsninger, der siden udkom under Navn af "Hovedstrømningerne". </p>

<p>Ung og umoden, som jeg var, forstod jeg maaske kun daarligt
Enkelthederne. Men saa meget er vist: Jeg fik et
Indtryk af Sammenhængen i den aandelige Verden;
af noget stort, overlegent, noget frit og friskt;
af, at der var andet og mere til i Verden, end hvad
som kunde øjnes fra Læderstræde og Højbroplads, ja,
selv fra Dalum eller Askov Højskoles Vinduer. Og
jeg fik et Indtryk af en Mand, der vejede noget i
vort dværgagtige Samfund, hvor Alle allerhelst al
Tid mener, hvad Alle al Tid har ment, og hvor det
officielle Hykleri med tilhørende Fejghed er stort
indtil Himlene.</p>

<p>Dog, hvad er jeg? en enkelt Ubetydelighed, - ja vel,
men én blandt mange, mange Tusinde, der staar i Gæld
til Georg Brandes og ikke skammer sig ved at erkende
det.</p>

<p>Staar ikke hele Landet i Gæld til ham? I kan sige
baade det Ene og det Andet om og imod ham og faa Ret
ogsaa hos mig i en god Del. Og alligevel?</p>

<p>Har han ikke givet os et Stød herhjemme? Er der ikke
en ny, frisk Begyndelse at regne fra hans Fremtræden
paa vor lille Skueplads.</p>

<p>. . Skylder ikke ogsaa den danske Folkehøjskole ham
en hel Del?</p>

<p>Der er et Træk, som med sørgelig Hyppighed gaar
igen i Historien og ikke mindst i vor: vi misagter
og paaskønner ikke de store eller fremragende Mænd,
saa længe de endnu lever iblandt os. Naar vi saa
endelig har pint eller ærgret Livet af dem, sjunger
vi Hosianna over deres Lig, udgyder Strømme af
Taarer og yder Bidrag til smukke Gravmæler. Vi gaar
strengt i Rette med Fortidens Blindhed og Fædrenes
Forsyndelse. - Tyge Brahe - Ewald - Rask!</p>

<p>Hvorpaa vi ved først givne Lejlighed gør det selvsamme
om igen.</p>

<p>Adressens Skæbne blev denne: Da den kom til Behandling
i Rigsdagen 1891, blev jeg fra alle Sider angrebet; et
Hovedargument var, at jeg end ikke selv havde villet
indgive nogen Ansøgning. Bevillingen til mig gik dog
igennem i Folketinget, hvor blandt andre C. Berg,
der politisk paany var slaaet om, og Falkenstjerne,
skønt Grundtvigianer, med Varme talte for mig, mens
man havde overdraget en Karakter og Intelligens
som Lars Dinesen at tale imod mig. Falkenstjerne
gjorde bl. A. gældende at den selvsamme Beskyldning
for Usædelighed, der nu rettedes mod mig, i sin Tid
var bleven rettet mod de Mænd, der var Modstanderne
dyrebarest, Luther, og Grundtvig, som mod saa mange
andre store Mænd. Bevillingen faldt i Landstinget
efter en Tale af
Steffensen, der gav Hørup Anledning til en vittig
Artikel Det literære Ting, hvori han sammenlignede det
daværende Højre med de tidligere Nationalliberale,
der altid gjorde Krav paa boglig Dannelse: "Vist er
det, at de Nationalliberale vilde have rødmet som
et dryppende Blod over Hr. Steffensens Mangel paa
boglig Erfaring. De ejede en fælles Politur, der ikke
altid bundede i saa grundige humanistiske Studier
som f. Eks. Hr. Kriegers, men som dog altid stak
saa dybt, at de havde Færten af hvad det gaar an at
sige og hvad det ikke gaar an at være uvidende om. En
nationalliberal Politiker vilde aldrig have tilstaaet
at han var fuldstændig ubekendt med en af sit eget
Lands og sin egen Tids betydeligste Forfattere. En
nationalliberal Politiker vilde aldrig have anført
Konversationsleksikon'et som Kilde til sin Kundskab."</p>

<p>I Virkeligheden var Jævnmaalet for almen Dannelse
blandt danske Politikere sunket dybt.</p>

<p>Imidlertid ansaas det for rimeligt, at Sagen blev
appelleret i næste Samling. Derfor bragte Bladene
i Mellemtiden Artikler imod mig, der ikke skyede
noget Middel. Deres Øjemed var at forhindre enhver
Bevilling fra Statens Side og henvise mig til privat
Understøttelse. Da Hørup saa bragte Forslaget frem
paany i den Tanke, at Landstinget maaske vilde opgive
sin Modstand, blev det Folketinget, der opgav sin
Velvilje, og Forslaget faldt igennem i begge Ting.</p>

<p><pb n="7" />.</p>

<p>I Anledning af den første Forhandling om min Sag
offenliggjorde jeg følgende Indlæg, der i den
oprindelige Form havde en kraftigere Karakter. Men
som det var, vægrede Hørup sig ved at lade det
trykke, da det efter hans Paastand vilde foranledige
Injurieproces og mindst 400 Kroners Bøde.
Parret Dinesen-Steffensens Citater.</p>

<p>Jeg har oppebiet Offenliggørelsen af Landstingets
Forhandling den 31. Marts 1891 i Rigsdagstidenden,
der længe lod vente paa sig, for under ét at nedlægge
en meget bestemt Protest mod den Maade, paa hvilken
mine Angribere i begge Rigsdagens Ting har omgaaedes
med Citater. De Rigsdagsmænd, som har vist mig den
Velvilje at imødegaa Angriberne, har gennemgaaende
forudsat, at hvad der anførtes imod mig, var korrekt
og nøjagtigt, det have nu mere eller mindre Vægt. De
kunde ikke vide, at hvad der anførtes, var forvansket
og omstemplet med den mest utrolige Frimodighed.</p>

<p>Hr. Lars Dinesen udtalte efter Rigsdagstidende i
Folketinget 6te Marts: "Naar en Mand som Dr. Brandes
f. Eks., idet han omtaler Grundtvig, siger om ham,
at han "kaster sig over den Rolle at være Guddommens
Profet, lader sig dyrke som en Pave og lader, endnu
som Olding, unge Kvinder komme til sig for at kysse
hans rystende Hænder, saa osv." - saa blev Hr. Dinesen
indigneret.</p>

<p>Hr. Dinesen kan aldrig hos mig have set den Passus,
han citerer, thi disse Linjer, som han naturligvis
har modtaget til Brug afskrevne paa en Lap Papir,
findes intet Steds, hvor jeg "omtaler Grundtvig", ja
end ikke i den fjerneste Forbindelse med hans Navn. At
paastaa det Modsatte er at sige den pure, fripostige
Usandhed. Linjerne findes i den ældste Udgave af
Emigrantliteraturen, hvor der tales om Kopier af
Hovedpersonen i Chateaubriands Novelle René. Der staar
"En kaster sig over den Rolle osv." Der staar ikke
et Ord om Grundtvig, end ikke et Ord om, at denne
"Ene" skulde befinde sig i Danmark. Hr. Dinesen kan,
hvis han har Lyst, mene, at der ved hin Sætning er
tænkt paa Grundtvig. Men det er da ham, der finder,
at Ordene passer; det er ham, ikke mig, som siger
det. Og man forestille sig nu, at allerede i Bogens
anden Udgave fra 1877 den hele Side, hvor hine Linjer
forekom, er slettet!</p>

<p>At rive en halv Snes dels rosende, dels dadlende
Linjer om Ingemann ud af en indgaaende Afhandling
om ham, for ved Citatet at godtgøre, at jeg "har
kastet Haan mod eller talt ilde om de Mænd, som
Andre har lært at skatte højt", er næsten ikke mindre
kummerligt.</p>

<p>Dog Hr. Dinesen er med Hensyn til paalidelig Citeren
en sand Engel mod Hr. Steffensen.</p>

<p>Denne Herre kendte efter egen Tilstaaelse lidet eller
intet til mine Skrifter af Selvsyn, men han havde sin
egen Kilde til Kundskab, en Artikel af Dr. Wilckens i
Biografisk Leksikon. "Derfra har jeg hentet navnlig
den Karakteristik af Dr. Brandes, som gaar ud paa,
at han ved Siden af hvad han er literært og æstetisk
[hvilket Sprog!] er en lidenskabelig, polemisk,
agitatorisk Fritænker - der staar nemlig de Udtryk".
Hvis nu Nogen vil gøre sig den Ulejlighed at
gennemlæse hin Artikel, der er skrevet af en
fremragende Mand, som altid har staaet mig fjernt
og hvem jeg først efter dens Udgivelse har lært en
Smule at kende, saa vil man finde, at den hele Artikel
gaar ud paa at gendrive den trivielle Opfattelse, for
hvilken Hr. Steffensen med Beraabelse paa den gør sig
til Talsmand. Atter og atter fremhæves det her, hvor
aldeles underordnet for Opfattelsen af den skildrede
Personlighed det polemisk-agitatoriske Element maa
siges at være. Dr. Wilckens gør en Adskillelse mellem
det Væsenlige, Centrale i min Virksomhed, som han
tillægger en flersidig Betydning, og karakteriserer
i stærkt anerkendende Udtryk, jeg ikke vil afskrive,
og saa det rent Periferiske i den, til Betegnelse af
hvilket han etsteds anvender de Ord, Hr. Steffensen
finder det passende alene at anføre.</p>

<p>Dog bærer Hr. Steffensen sig, vel at mærke, saaledes
ad, at han i eget Navn vender lige op og ned paa
Dr. Wilckens' Ytring, siger nøjagtigt det stik
modsatte, endog med den Begrundelse, at dette stik
modsatte "neppe kan omtvistes", altsaa som var det
noget, alle var enige om. Han siger:</p>

<p>"Men hans videnskabelige Produktion skæmmes i den
Grad af Tendensen, at den ikke yder nogen virkelig
paalidelig Vejledning. Det er Agitationen, som gaar
igennem hans hele Produktion, saaledes at det Centrale
hos ham er, hvad der vel neppe kan omtvistes, ikke at
han er Literaturhistoriker og Æstetiker, men derimod
det, at han er en fritænkersk Agitator."</p>

<p>Til dette "som ikke kan omtvistes" har Hr. Steffensen
ikke anden Kilde end en Leksikons-Artikel, hvor det
Modsatte med næsten lidenskabelig Varme er hævdet.</p>

<p>Af mig selv har Hr. Steffensen kun et eneste Citat,
og i dette Citat er det afgørende Ord forvansket,
skønt det forebringes under Anførselstegn. Han siger:</p>

<p>"Med Hensyn til Sædeligheden behøver jeg blot at
erindre om denne Udtalelse, som fremkom fra ham,
saavidt jeg husker i et Hefte af Tilskueren i
Begyndelsen af Aaret 1885, "at Kyskheden, som den for
Øjeblikket øves blandt det store Flertal af de højere
Stænders ugifte Kvinder, er en Ulykke, en naturstridig
Ting, et Offer, som mangen Gang bringes en værdiløs
Fordom." Det turde være temmelig indlysende, at naar
man er lidenskabelig Agitator paa Sligt [hvilket
Sprog!], kan man ikke undgaa og heller ikke vente
at undgaa, at en stor Mængde i det nuværende Samfund
vil vende sig bestemt imod ham" [hvilket Sprog!].</p>

<p>Hr. Steffensen maa have havt Tilskueren for sig, og
have afskrevet sit Citat, ellers kunde det ikke stemme
saa nøje. Den Forvanskning deraf, som foreligger,
er altsaa ingen Hukommelsesfejl.
Der forekommer paa det anførte Sted aldeles ikke
Ordet Kyskhed, men Ordet Askesen, hvormed jeg mener
noget fra Kyskhed ganske forskelligt. Dog dette
er endda det mindste af det. Det er den Frase,
der følger, som afgiver et næsten forskrækkende
Bevis paa Uefterrettelighed. Ifald Hr. Steffensen
som Jurist omgikkes paa lignende Maade med skrevne
Dokumenter, saa vilde han i ethvert Land, hvor der
fandtes upartisk Justits, faa med denne at gøre.</p>

<p>Den anførte, forvanskede Sætning forekommer i en
kort Redegørelse for Meningen af Strindbergs Novelle
"Dydens Løn". Udviklingen indledes med Ordene:
"Meningen [med Novellen] turde uden digterisk
Indklædning være den" osv. Sætningen staar der altsaa
slet ikke for min Regning, men for Strindbergs. Ikke
med et Ord udtaler jeg, om jeg godkender den eller
ikke. Ja end mere, paa den følgende Side erklærer
jeg udtrykkeligt, at jeg ikke vil udtale mig om disse
Spørgsmaal, et Standpunkt, jeg fastholdt i en følgende
Afhandling, som besvarede Angreb paa den første.</p>

<p>Der udkræves da virkelig en ikke ringe - Koldblodighed
til at staa i sit Lands lovgivende Forsamling og
ikke blot anføre sit forvanskede Citat og fortie
Sammenhængen, hvori det forekommer, men endda med
Patos slutte: "Det turde være temmelig indlysende,
at naar man er lidenskabelig Agitator paa Sligt,
saa kan man osv."</p>

<p>Sandelig, det klæder Hr. Steffensen at deklamere mod
Udtalelser, "der i den Grad skæmmes af Tendensen, at
de ikke yder nogen virkelig paalidelig Vejledning". Og
det maa indrømmes, Hr. Dinesen er en ren Riddersmand
i Sammenligning med denne - Generalavditør.</p>

<p>Jeg følte, det var mig saa umuligt at udtrykke og
udtømme min Ringeagt for den Art Modstandere som at
hælde Øresundet paa Flasker.</p>

<p><pb n="8" />.</p>

<p>Den 15. November fik min lille Datter Astrid Difteritis. 
Hun blev straks bragt under omhyggelig Behandling, og 
den anden lille Pige sendt ud af Huset.</p>

<p>Næste Dag skrev hun følgende Brev til sin Søster:</p>

<p>"Kære, søde Edith mange mange Tak for den søde lille
Kanne og det lille søde Brev; jeg er ifærd med at
strikke dig til Gengæld en lille Dukke Kjole, der
kan passe dine to
Smaa Dukker; hvis du vil, saa kan jeg sende Kirstine
med dine Penge, hvis du vil have dem. Idag har jeg
faaet af Fader en Revolver saadan en som Ellen har,
men den er to Gange større, og saa er den af Bronche
og Far har sagt at naar jeg er færdig med min Sygdom
maa jeg faa en pre-sang af Fader. Hils Bedstemoder
igen. nu skal du bare høre, Kirstine har fortalt mig,
at hun i Virkeligheden ikke heder Kirstine, men at hun
heder henriette fordi hun ellers vilde blive kaldt
jette ovre i Aarhus og det vilde hendes fader ikke
have og saa var det de kaldte hende Kirstine Henriette
Christensen.      
                      Din altid hengivne Søster.</p>

<p>Hvores Læge er saa rar mod en, og Hans synger lige
fra Morgenstunden. Helst et lille Svar."</p>

<p>Disse Linjer er de sidste, hun har skrevet.</p>

<p>Noget Serum var dengang endnu ikke opfundet.</p>

<p>Efter et Par Dages Forløb blev Tilstanden ængstelig,
og om Natten maatte jeg hente Læge. Han gav Antifebrin
og haabede Virkning deraf. Men om Morgenen den
<pb n="18" />. havde Ondet bredt sig nedad mod Struben. Jeg
hentede endnu en anden Læge, en Autoritet. Han
erklærede Tilfældet for yderst alvorligt. Jeg mente
at forstaa: der er langt mere Udsigt til Død end
til Liv. En Fortvivlelse derover greb mig. Jeg skrev
Afbud af Forelæsninger, jeg holdt paa Universitetet;
jeg telegraferede til Paris, at Sygdom umuliggjorde
Afsendelsen af lovede Artikler. Saa lidet, som dette,
at en Hinde, Lægen fjernede, ikke i Løbet af Dagen
kom igen, fremkaldte en Haabsstemning. Ligeledes at
Barnet trods den stadige forfærdelige Hoste følte
sig en Smule bedre. En Sygeplejerske blev antaget.</p>

<p>Næste Morgen, den 19. November, afsagde Lægen
Dødsdommen. Ondet var gaaet ned i Lungen.</p>

<p>Slaget ramte overvældende; først naturligvis Barnets</p>

<p>Moder; saa dets Fader; saa dets Søster. Jeg mødte
min Moder med den lille Edith ved Haanden paa Kongens
Nytorv og sagde dem, at alt Haab var ude. Den Lille
brast i Graad; jeg kan aldrig glemme Synet af hendes
lille tynde Ryg i en lang graatærnet Barnefrakke, som
den krummede sig, da hun gik hulkende, jeg følte det,
som om et Afsnit af mit Liv var til Ende.</p>

<p>Om Aftenen laa den lille Astrid i Rallen.</p>

<p>Samme Nat skrev jeg:</p>

<p>"Saa er da dette lille, mest livsfrodige Liv forbi, slukt 
for bestandig. Astrid Brandes døde i Aften Kl. 9 1/2.</p>

<p>Den lystigste, kraftigste lille Pige, den modigste og
trodsigste, tilintetgjort fra Lørdag Eftermiddag til
Onsdag Aften. Det er en usigelig, usigelig Jammer.</p>

<p>I denne korte Sygdom blev hun fra Barn til voksen
Kvinde, til sjælfuldt Menneske, hun med sine ti Aar.</p>

<p>Straks den 16. sagde hun: "Hvis jeg nu døer af
min Sygdom", talte derom med den underligste, mest
rørende Ro. Og igaar, da jeg gav hende alle de Penge,
hun vilde have, sagde hun: "Hvis jeg nu døer, saa
skal Edith have alle mine Penge." Det var ikke til
at høre paa.</p>

<p>Idag sagde hun til mig med en Stemme, som neppe var
hørlig, jeg maatte lægge mit Øre til hendes Mund:
"Du har aldrig været saa sød imod mig som nu, Far,"
og trykkede og kærtegnede min Haand. Jeg troede først,
hun sagde: søvnig, synke eller sligt; saa gentog hun:
sød, sød.</p>

<p>At tænke sig, at maaske, dersom vi havde holdt hende
for os selv, levede hun endnu: Angsten for Skolen,
hvor hun maa være bleven smittet, Løftet, hun tog af
mig, aldrig mere at skulle derhen. - Ak, Stakkel! den
Skole var hendes Afsky. Hvor har man plaget hende
til Unytte!</p>

<p>Men hvem anede det! Hun syntes at have Livskraft
fremfor alle andre.
Mest paafaldende, mest beundringsværdig og
skrækindjagende, var hendes rørende, stadigt
vaagne Omhu for ikke at smitte os andre, den
Haandbevægelse, hvormed hun fjernede mig, naar
hun skulde hoste. Allermest rørende var hun maaske
idag, da hun forpint, næsten kvalt, sagde: Synge,
synge! og man følte, at hun i Fantasien sang, mens
Hosten rallede i hendes stakkels lille Strube. Den
Nattergal, hun var, hvis Liv var Sang.</p>

<p>Vidunderlig var den Hvisken, hvormed hun idag sagde:
Tusind Tak, lille Mor! Og da jeg spurgte: Skal jeg
ikke ogsaa have et venligt Ord: Tusind Tak, lille
Far!</p>

<p>Undertiden, naar hun var forpint, sagde hun: "Gaa
væk!" undertiden ogsaa: "For mange!" Jeg pintes ved
Tanken om, at "Gaa væk!" maaske kunde blive hendes
sidste Ord til mig. Da hun sagde, jeg var saa sød,
blev jeg glad og spurgte hende, hvorfor hun da havde
sagt: Gaa væk! Hun svarte: "Fordi jeg da ikke kunde
taale det." Intet Elskeligere kan tænkes end hun
under den Sygdom.</p>

<p>Hun havde til det Sidste sin Forstand. Da hun sagde
til mig: "Har taget det", troede jeg paa Vildelse;
men det var, for at jeg ikke skulde plage hende med at
tage Vin og Mikstur. Og nu ligger hun derinde stiv,
med aaben Mund; det lille yndige Legeme, saa dejligt
formet, uden Liv.</p>

<p>Vi talte om Fru I. H., der havde brækket sit Ben. -
Er hendes Sygdom værre end min? - Jeg sagde: Véd du
nok, hvem hun er? - Ja, med en mørk Krans om Haaret
paa Vodrofslund.</p>

<p>Om det Album, jeg idag købte hende, fordi hun vilde
have et lignende som hendes Søsters, men der var uden
Værd, fordi det dog aldrig skulde bruges, sagde hun:
"Det er ikke fint Fløjl. Det skal være til Børnene,
at skrive i. Men jeg vil have et andet med Fløjl
som Ediths til de Voksne." Og nu Ønsker om Jul,
om Fremtiden. Det var
som et Symbol Saadan narres vi alle gennem Livet til
Døden af Haab.</p>

<p>Rørende var det, da hun i Aften nogle Timer før sin
Død sagde: Jeg har det saa godt nu, er meget mindre
hæs. Og virkelig var Stemmen en Smule mere tydelig.</p>

<p>Aldrig før har jeg set et Menneske dø, og nu mit eget
Kød og Blod".</p>

<p><pb n="9" />.</p>

<p>Der fulgte alle de Rædsler, der ledsager et
Dødsfald: Anmeldelsen paa Raadhuset, Gangen til
Ligkistefabrikanten og til Bedemanden, det modbydelige
Besøg hos Præsten, en af Folkekirkens Notabiliteter,
ligesaa indbildsk som enfoldig, det vil sige ovenud
af kristeligt Hovmod, som han holdt det for sin Pligt
at lade komme til Orde.</p>

<p>Jeg kørte til en Fotograf for om muligt at faa det
sidste Billed af hende fastholdt. Hans Apparat var paa
Folketeatret. Kørsel derhen, mens Dagen led og Lyset
svandt. Endelig lykkedes det, før Vinter-Dagslyset
helt var borte, at faa to Plader tagne af hende,
som hun laa der pyntet i sin Kjole paa Sofaen.</p>

<p>Hun saa ligefrem dejlig ud, da hun blev lagt
paa sin lille Dyne i Kisten, som helt fyldtes af
Blomster. Maleren Harald Slott-Møller gjorde den
Kærlighedsgerning imod mig at udføre en Farveskitse
af Barnet i den korte Stund, som var levnet. Saa kom
de Kl. 9 og lukkede Kisten. Hvilket Øjeblik!</p>

<p>Hun skulde begraves d. 25. November, paa den
Ulykkesdag, hvor lige fra min spædeste Barndom ved
en Tilfældighed saa meget Ondt havde ramt mig. Tyve
Aar forinden havde jeg i Rom den Dag ligget, opgivet
af Lægen. Netop fem Aar forinden havde paa den Dag
en Ulykke truffet mig,
hvis Følger jeg endnu fornam.  Nu skulde jeg paa den
lægge min Datter i Jorden.</p>

<p><pb n="24" />. November om Natten sad jeg i mit øde, triste Hjem,
mens Vinden hylede afskyeligt omkring Hjørnet. Jeg
kunde (underligt nok) ikke slippe nogle Vers af
den anden Jesaias (65. Kap.), der aldrig før havde
sysselsat mig, i hans Spaa-domme om en tilkommende,
lykkelig Tid:</p>

<p>   Da skal man ikke mere høre Graad.
   Der skal ikke mere dø Smaabørn
   og ingen Olding, som ikke har levet sit Liv til Ende.
   . . . . . . .
   Mine Udvalgte skal nyde Frugterne af deres Arbejd,
   de skal ikke arbejde forgæves, 
   ikke avle Børn til brat Død.</p>

<p>Og jeg sagde til mig selv: Dette er vel
skrevet omtrent 536, lige før Tilbagevendelsen
fra Babylon. For 2426 Aar siden haabede da den
burnusklædte Poet, som sad der i det gamle Babylon og
glædede sig over Persernes Nedbryden af det assyriske
Rige, at en saadan Tilstand var nær forestaaende. 
Hvor tog han fejl!</p>

<p>Under en afskyelig, raa Østenvind, der gik til Marv
og Ben, blev hun sænket i Jorden. Præstens Tale var
oprørende, nærmest rettet imod mig, desuden stupid:
han betonede atter og atter, at det tiaarige Barn
var Synderinde. Han misbrugte det Overtag, som det
gav ham, at jeg af velovervejede Grunde havde ladet
den lille Pige døbe; jeg havde gjort hvad jeg kunde
for at Skaane hende for Vanskeligheder i det paa
Vanskeligheder forud tilstrækkeligt rige Jordeliv. 
Min Foragt for ham, som var stum, var ikke svagere for
det, men slugtes af Kvalen. Venners Deltagelse gjorde
desuden godt.
<pb n="10" />.</p>

<p>Georg v. Vollmar og hans Frue kom ikke længe efter
at hilse paa mig. De trøstede mig med,, at jeg havde
et Barn tilbage. Deres egen Lod lignede min, men var
endnu haardere. De havde mistet deres eneste Barn,
imedens Vollmar for en saakaldt politisk Forseelse
var spærret i Fængsel.</p>

<p>Og Livet begyndte at gaa sin Gang paany. For den
Omverden, som havde Brug for mig, var det jo, som om
Intet var hændt; man bragte mig Bøger, som man bad
mig bedømme; man anmodede mig om Tidsskriftsartikler
uden at forstaa, jeg var som lammet, og at alt Liv
Maaneder igennem stod stille i mig. - Jeg havde hidtil
været en Skude med en Læk; nu havde jeg to.</p>

<p>Jeg læste i Flauberts Breve hans Klager over, hvor
lidet hans Bøger blev solgte; man forstod ham jo
slet ikke. Og dog gjorde han hvad der for mig vilde
været overvældende Lykke. Jeg følte, at min Ulykke
var literært det danske Borgerskabs forfærdende
Interesseløshed. Mændene havde jo sjældent Tid og
Hoved til at læse, og disse Grossererfruer i Silke
behøvede ikke at vide noget; det var for dem ingen
Skam. Ved deres Middage smilte Ingen ironisk, naar
Uvidenheden, tyk og selvtilfreds, viste sit Fjæs. 
Det var i disse Hovedstads-Saloner nok at kende 
Indholdet af nogle kummerlige Aviser, af en Del 
nylig opførte Teaterstykker og af den sidste Roman. 
Derpaa var jeg strandet. Jeg var til Mode indvendig, 
som det ser ud paa Teatret, naar ved Sceneforandring 
utallige tunge Skyer sænker sig og fylder Scenen - kun 
at der hos mig ingen Sceneforandring resulterede deraf.
OPGANG I INDFLYDELSE</p>

<p>Mine gamle Forældre fejrede i Januar 1891 deres
Guldbryllupsdag med en lille Festlighed, hvori jeg
med nogen Vemod deltog.</p>

<p>Jeg skyldte dem, i min Opvækst at have havt et
virkeligt Hjem, hvad poetisk kaldes en Arne. Arnen
er jo ikke Stene, men Hjerter. Og jeg følte det,
midt i adskillig Modgang og under smerteligt Tab,
som en Lykke at have faaet Lov til at beholde mine
Forældre. Alt paa Jorden er jo saa usikkert, og har
man noget Godt, lever man i stadig Angst for at miste
det. Trods al Uro, jeg havde følt, for at miste dem,
havde jeg dem endnu i Behold, og skønt det ikke var
deres Fortjeneste, var jeg dem taknemmelig derfor:</p>

<p>Næsten alle andre Forhold stiftedes jo fra først af
ved en Tilfældighed og fastholdtes i Reglen ved en
Beslutning. Forholdet mellem Forældre og Børn var
nødvendigt, fordi det var det naturligste Forhold og
det dybeste. Vel sagde nogle, at vore Forældre og
Opdragere er vore naturlige Fjender. Men det havde
ikke været Tilfældet her. Naar jeg saa tilbage over
de mange Aar, saa jeg i min Barndom Beskyttelsen,
det daglige Brød og den daglige Pleje; i min
Ungdom Omsorgen, Hjælpen, Forstaaelsen, Overbærenheden; 
i min Mandsalder det Bolværk mod Oversvømmelsen af
Sorger og Genvordigheder, som jeg havde havt i dette
Menneskepar. Fra først af havde jeg været husvild
uden dem; de havde dengang været mig det rent ud
Uundværlige. Saa blev de mig det ikke Svigtende,
det ubetinget Paalidelige. Tilsidst var de blevne
det Uerstattelige, derfor Uvurderlige, min Moder især
det stadige Tilhold og den bedste Trøst.</p>

<p><pb n="2" />.</p>

<p>Berliner Tageblatt, hvor der, efter at Paul Lindau
havde opgivet stadigt Medarbejderskab, var en Plads
ledig, henvendte sig til mig og foreslog mig et
Engagement. Jeg skulde foreløbig paa et Aar levere
to Artikler maanedligt. Man gik ind paa mine Vilkaar,
og jeg begyndte med god Vilje. Dog mærkede jeg snart,
at det faldt mig vanskeligt nu, bosat udenfor Berlin,
at finde Æmner, der kunde fængsle Læserne af et tysk
Dagblad. Endnu vanskeligere faldt det mig i det Aar,
som kom, et Aar, hvor jeg var bestormet af alle Slags
Sindsbevægelser og Sorger, at indsende mine Artikler
punktligt, som det forlangtes. Jeg begyndte at komme i
Restance, og var tiltrods for en lidenskabelig Stræben
ude af Stand til at indhente det Forsømte. Det var
derfor intet Under, at Bladet, da Aaret udløb, ikke
ønskede Fornyelse af et Engagement, som - hvad man
ikke vidste - havde sysselsat mig meget, men som jeg
ikke havde vist mig i Stand til at opfylde paa nogen
tilfredsstillende Maade.</p>

<p>Jeg besluttede at holde en lang Række Foredrag om
Shakespeare, der skulde strække sig over halvandet
Aar. De vandt Anklang og maatte gentages. Det lokkede
mig at forsøge en Rekonstruktion af det Sjæleliv,
hvorom hans Værker bærer Vidne. Dog det Parti, som
jeg egenlig alene
følte lidenskabelig Drift til at udarbejde, det for
hvis Skyld jeg gav mig i Lav med Æmnet, tumlede
med det i næsten fem Aar og skrev Bogen, det var
den første Halvdel af tredie Del, den, som har sit
Højdepunkt i Timon; thi den Sindsstemning, som
deri kommer til Orde, var efter alle de Erfaringer,
der havde opsummeret sig i mig, bleven min egen
Grundstemning, og det var ud fra den, at jeg fra nu
af i Regelen skrev.</p>

<p><pb n="3" />.</p>

<p>I Juni kom Kainz paany til Kjøbenhavn og søgte mig det
Aar oftere og med større Inderlighed end nogensinde
før; han skrev mig undertiden til med en Varme,
jeg gengældte; han fremsagde sine Yndlingsdigte som
Goethes Guden og Bajaderen og Bürgers Lenore for mig
og undertiden for mine Gæster. Den Tro laa nær, at han
ikke blot som Skuespiller, men som Deklamator kunde
samle Hus i Kjøbenhavn. Et righoldigt Program blev
opsat, og hans Venner henledede Opmærksomheden paa den
ualmindelige Kunstnydelse, som her blev budt. Udfaldet
var trist; Kainz fik i Alt 188 Kroner ind, og alene
Hotelregningen i Klampenborg, hvor han var bleven
for den Oplæsnings Skyld, lød paa mer end 200 Kroner.</p>

<p><pb n="4" />.</p>

<p>Efter lang Tids Ophold i Kjøbenhavn havde jeg det
Aar nogen Rejseuro i Blodet og saa mig lidt om, tog
til Belgien, Holland, Norge, Berlin. Mine Indtryk
fra Belgien og Holland har jeg beskrevet, saa jeg
kan fatte mig kort derom*).</p>

<p>*) Saml. Skrifter XI, 215-259.
Efter et Besøg hos Arthur Fitger i Horn ved
Bremen, rejste jeg til Liège, hvor der boede
en ung, 21aarig Studerende Charles Saroléa, der
havde korresponderet med mig og som havde lært sig
Dansk, ja skrevet en lille Bog om Henrik Ibsen. Han
viste mig Byen og forklarede mig dens Forhold og
Institutioner. Siden da er han bleven en fremragende
Mand, der ved Universitetet i Edinburgh indtager en
betydelig Stilling. - Jeg saa Byens Seværdigheder,
Congo-Udstillingen og Vandfaldet ved Coo, og tog
imod en artig Indbydelse af Professoren i Sanskrit,
Hr. Monseur. Mit Hovedindtryk af Byen og Universitetet
var det, at Klerikalismen der var enemægtig.</p>

<p>I Antwerpen faldt jeg ned i en Kres af ivrige
Flamlændere, for hvem deres Sprog og Kultur
i Modsætning til den franske var Livssagen,
højtbegavede Mænd med Selvstændighed og Vid. 
Pol de Mont var min ældste Bekendt, som indførte
mig i Kresen. Lige saa nær kom jeg Musée Plantins
udmærkede og lærde Direktør, Max Rooses, Byens smukke,
statelige, humoristiske Borgmester, Jan van Ryswyck,
og Digteren Frans Gittens, en energisk, ærgerrig,
rigtudrustet Mand, der kunde de nordiske Sprog,
ja talte ret flydende Dansk.</p>

<p>Den 1. Juli afholdt Malere, Skribenter, Digtere,
Komponister, Literatur-Yndere, alle flamsksindede,
alle radikale, en Fest for mig i Antwerpen. Pol de
Mont holdt en smuk Tale paa Fransk, Max Rooses en
ved Sprogets Pragt og Glans ligefrem dejlig Tale paa
Flamsk, og i det samme Sprog talte Jan van Ryswyck
spøgende og muntert. Jeg talte efter Evne, idet jeg
udtalte Haabet om at nederlandsk og skandinavisk Aand,
der havde meget tilfælles og dog stod hinanden saa
sørgelig fjernt, maatte komme i nærmere og varmere
Forbindelse med hinanden.</p>

<p>I Gent tog Vuylsteke og Professor Frederick sig af mig
Den sidste kørte rundt med mig og viste mig alt. Han
var og er den elskværdigste Type paa den Lærde, der,
som stammende fra en Smaastat, er uden Hovmod, men
personliggør en Smaastat med universel Kultur. Jeg
skylder ham ikke ringe Belæring. Gittens og hans fine,
smukke unge Frue kørte med mig til Audenaarde, hvor
den nu afdøde Musik-Entusiast og Musikhistoriker
van der Straaten og hans jævnbyrdige Hustru, der
medvirkede ved alle Mandens Arbejder, havde indbudt
os, og hvor vi tilbragte en stemningsrig Dag.</p>

<p>I Bruxelles vistes der mig ligelig Gæstfrihed af
den ældre Slægts Skribenter som Charles Potvin og af
den moderne Retnings Beskytter Edmond Picard. Georges
Eekhoud, hvis energiske Prosa jeg kendte, førte mig om
i den ældre By. Vi sad i et gammelt flamsk Ølhus, hvor
Ølflaskerne serveredes som fin Bourgogne, liggende
i Kurve. Hos Picard havde jeg lært Emile Verhaeren
at kende, med hvem jeg tilbragte en Aften da, og som
forblev mig hengiven Livet igennem. Flygtigere var
Bekendtskabet med Mænd som den ansete Kunstkritiker
Octave Maus og den store Billedhugger Meunier.</p>

<p>Der herskede i denne Kres stor kunstnerisk Forfinelse,
men den var i alt Væsenligt fransk af Væsen som af
Sprog, og overfor dens overudviklede Civilisation,
som holdt ved Rops, Odillon Redon og den daværende
Huysmans, stod den romersk-katolske Kirkemagt over
Landbefolkningen som ubrydelig.</p>

<p><pb n="5" />.</p>

<p>I Holland var det anderledes. I Holland havde det
religiøse Frisind selv i det syttende Aarhundredes mørke 
Tider aabnet Tanken og Tænkerne et Fristed. Om Danmark
skrev Hørup netop da i Anledning af et Skifte i
Undervisningsministeriet, som den Dag i Dag betegnende
nok paa Dansk kaldes Kultusministeriet (hvad der
er det modsatte), at fra nu af blev Fordummelsen
drevet med Statskraft, og han tilføjede med Lune:
"Paa dette Omraade, hvor det private Initiativ hidtil
har udfoldet sig med saa megen Kraft og til saa stor
Velsignelse, er det at frygte, at Statens Overtagelse
af Driften vil svække den private Virksomhed." Han
kunde være uden Sorger derfor. Men i Holland dreves
Fordummelsen idetmindste ikke med Statskraft. Det
var Lysets Land i Norden, aandeligt som malerisk,
i Bibelforskning som i Kunst.</p>

<p>Rembrandt'erne i Rigsmuseet, Malerier som Raderinger,
var mit dybeste Indtryk i Amsterdam. Stærkt bevægede
mig det underfulde Portræt af den gamle Admirals-Enke
Elisabeth Bas. Jeg holdt min Andagt i Amsterdam
udenfor Rem-brandts Hus i Jode Bree Straat som i Haag
overfor Spinozas i Paviljoengracht med Pladen:</p>

<p>                        Hier woonde
                          Spinoza 
                 van 1667 tot zyn dood 1677.</p>

<p>I Amsterdam var der en daarlig Statue af
Rembrandt. Den af Spinoza i Haag var ikke god og
ikke daarlig; den var ikke majestætisk og mægtig
nok. Manden, der sad lidt krummet i sin Stol, saa
ædel og dybt grundende ud; men man følte ikke, at
den Siddende var Verdens-Omkalfatreren, Renæssancens
største radikale Filosof, en ny Tids Fader.</p>

<p>I Amsterdam var jeg indbudt til Chefen for et
af Byens største Handelshuse, en Pengemand, der
ikke mere gjorde Forretninger med Private, kun med
Regeringer. Han kendte bl. A. danske Forhold nøje. 
Jeg spurgte ham ud om hans Mening angaaende Tietgen, 
hvem jeg betragtede som en enestaaende Foreteelse. 
"Vi har mange af hans Art", sagde han.
"Det er en dygtig Mand, meget ærgerrig, flink,
ingenlunde højtbegavet. Der kræves intet Geni til
hvad han har gjort. Han er en Spiller, der har faaet
Folk til at betro sig Penge. Efter flere Gange at
have været Undergangen nær har han nu havt Held med
sig. Han er uden Skrupler og hensynsløs; jeg kunde
aldrig nære Tillid til ham."</p>

<p>Som i min tidligste Ungdom i Hamborg studsede
jeg i den zoologiske Have her ved Dyrenes for
vort Begreb barokke Former. I Grunden forekommer
i Naturen Alt, hvad Menneskene til daglig Brug
kalder unaturligt, ligesom i Menneskeverdenen Alt,
hvad man tilsyneladende ikke uden Ret betegner
som umenneskeligt. Jeg omgikkes i Amsterdam Mænd,
der selv kaldte sig Pessimister, og min Pessimisme
forfærdede dem.</p>

<p>I Leiden blev jeg gæstfrit modtaget af Orientalisten,
Professor Kern, og blev af Literaturhistorikeren Jan
ten Brinck hyldet paa overstadig Maade. I Leidens
Oldtidsmuseum viste Direktøren mig om, forklarede mig
Mumierne og en Mængde ægyptiske Haandskrifter. De
er lette at læse, sagde han, meget lettere end
middelalderligt Nederlandsk.</p>

<p>I Haarlem havde jeg mit Tilhold hos den udmærkede
Familie van Eeden. Den fremragende Fader var Direktør
for Kolonialmuseet, kendte Forholdene paa Java og
Sumatra tilbunds, var desuden særligt sprogkyndig,
læste islandske Sagaer og danske Bøger. Sønnen,
den alt da bekendte, senere berømte Digter og
Menneskeven, gjorde Indtryk ved ganske selvstændig
Personlighed. Han og hans Ven, Digteren de Gorter,
daterede den nyere Poesi fra Verlaine og Mallarmé
som allerede fjerne Stamfædre.</p>

<p>I Haag modtog den gamle Maler Israels mig med en
Varme, som havde jeg været hans Søn. Han stod højt
oppe paa første Sal, da jeg ved Indgangsdøren til
hans Hus afgav mit Kort. G. B.? spurgte han nedefter,
den rigtige?
- "Jeg tror ikke, der gives nogen rigtigere." - Saa
hent Champagne, raabte han, Dagen skal fejres. -
Jeg kom til ham vel ved 5-Tiden; jeg maatte blive
til Kl. 11 Aften, og da jeg gik, var det mig,
som havde jeg kendt ham og hans heftigt følende,
entusiastiske Hustru et Menneskeliv. Israels saa bort
over mine Skrifters Ufuldkommenheder og Mangler;
de er, sagde han, for en Maler de eneste morsomme
Bøger om Literatur.</p>

<p>Hvilken dejlig Stad, Haag med den store Park i Byens
Midte og det røde Paladskompleks og de gamle Træer
og seksten hvide Svaner, der sejlede over Parken. Og
da Fuldmaanen stod paa Himlen, hvor hyggeligt og
indtagende var da Alt!</p>

<p>Israels skænkede mig en hel Dag for at vise mig
Scheveningen, og aabnede mine Øjne for de hollandske
Kvindetypers særlige Skønhed, alt mens han fortalte
mig Episoder af sit Liv.</p>

<p>Denne lille Rejse fik det Efterspil i den danske
Presse som hidtil alle mine Rejser. Det var Festen
for mig i Antwerpen, som ikke tillod den at sove. 
At denne Fest var en Hædersbevisning for Danmark, 
blev naturligvis uomtalt. Derimod havde først Avisen,
efter den en Mængde andre Blade, faaet fat paa et
Nummer af et mig ubekendt lille belgisk Sladderblad
La Chronique, hvor, vistnok i bedste Mening, var
fortalt, at jeg ved Festen i en privat Samtale
skulde have sagt, at Danmark stod under Rusland,
at der stadigt laa et russisk Krigsskib paa Reden
ved Kjøbenhavn, rede til at beskyde Byen - med mere
af samme Surdejg. Atter forargedes man i de danske
Provinser over mine Bagvaskelser af Fædrelandet paa
fremmed Grund.</p>

<p>Jeg skrev til Pol de Mont og spurgte ham, hvem
der kunde have skrevet sligt Vrøvl og sat det i
Bladet. Han svarte, at selvfølgelig ingen af vore
Venner, der havde været
tilstede, kunde være Ophav dertil, men at det lille
Blad, som ingen af dem læste, vel var blevet Offer
for en eller anden Reporters Trang til at overbringe
en Nyhed.</p>

<p><pb n="6" />.</p>

<p>Jeg var indbudt til at holde Foredrag i Wien, men
afslog. Siden min lille Datters Død var jeg som i
Marasme, led under Trykket af aandelig Afkræftelse,
savnede Modet til ethvert Foretagende, hvortil der
udkrævedes Drift. Men jeg havde stadigt Rejse-Uro
i Blodet, og tog til Norge, vilde paany se en Smule
af Landet og arbejde der nogle Uger i Ro. Jeg kørte
ad Jernbanen fra Kristiania til Vikersund. Men det
blev øsende, styrtende Regn og jeg maatte søge Ly i
et Hotel af landlig Art. Egnen var dejlig med vide
Udsigter over Tyrifjorden, men jeg saa den gennem
Regnsløret.</p>

<p>I smukt Solskin kørte jeg til St. Olafsbad i Modum,
der med sine Badegæster gispede af Kedsomhed. Det
Mærkeligste dér var Kaggefossen med durende Vandfald,
malstrøm-hvirvlende, betagende, et Helvede af Skum
og Sprøjt; men ingen af Badegæsterne saa paa den; de
sad hver i sin Cellehule og kedede sig. Der var fuldt
af Tyskere med Bomuld i Ørene, Bulehatte og Bädecker.</p>

<p>De aandeligt Interesserede i Norge holdt da paa det
Punkt, at Arne Garborg i Nietzsches Lignelse havde
sagt alt muligt Ondt om "Kvinden" - hun var en Kat,
burde ikke aflægge sin indtagende Katteagtighed osv. -
hvorpaa Kitty Kielland meget pænt, fornuftigt og
beskedent havde nedlagt Indsigelse imod, at hendes
tilbedte Arne uden Kommentar gengav som den højeste
Visdom den Art Dybsindighed. Saa havde Gabriel Finne,
der lige havde giftet sig, skrevet noget til Forsvar
for Nietzsches Kvindeforagt. O, de</p>

<p>Skabningens Herrer, de var fiffige. Og de Skabningens
Damer, de var i Reglen heller ikke ilde.</p>

<p>I Drøbak sad jeg i en gammeldags Stue med en
Udsigt over Kristiania Fjord, der ganske lignede en
Dekoration til Fruen fra Havet. Midt i Loftet hang en
meget umoderne, af Kandelabrer omgivet Lampe i rødt
Omhæng. Faa Klaveret stod en udstoppet And ligeledes i
rødt Omhæng. Foran mig havde jeg en prægtig Geranium,
og overhovedet var Huset saa fuldt af disse Planter,
at det kunde kaldes et Geraniumshus. Sengen var
fælt smal og kort. Men det værste var Umuligheden
af at arbejde, da Bordene og Stolene ikke passede
til hinanden, saa man altid sad meget for højt. Og
saa børstede de Støvlerne med en stinkende Sværte,
hvis Lugt hele Dagen pinte mig, skønt jeg overhældte
mine Støvler med Eau de Cologne. Jeg led der, som
andensteds, under for fine Fornemmelser.</p>

<p>I Kristiania opsøgte jeg Henrik Ibsen, der beholdt
mig hos sig to Timer, holdt min Haand i begge sine og
var saa hjertelig som nogensinde. Han aftalte, at vi
hver Dag skulde træffe hinanden ved Frokosttid. Han
førte mig hen at se Vikingeskibet og vilde med
sin sædvanlige elskværdige Nysgerrighed have Rede
paa hvad jeg hver Dag skulde foretage mig. "Altsaa
imorgen spiser De med Thommessen og Statsminister
Blehr, og iovermorgen?" - Jeg har en Indbydelse til
en By i Nærheden, men jeg husker ikke hvilken. -
"Hvem har indbudt Dem?" - Jeg husker ikke Navnet, man
har sagt mig: en tidligere Søofficer. -- "Det lyder
fordægtigt." Han gættede paa forskellige Navne, men
der laa saa mange Breve paa mit Bord, at jeg havde
glemt Underskriften.</p>

<p>Indbydelsen var fra en Konsul Sandberg i Moss, hvor
jeg fik en glimrende Modtagelse. Jeg blev ført ind
i en Kres, der efter Sigende bestod af "lutter gamle
Brandesianere".
Omkvædet i Talerne var i Skemt og Alvor: Tro i Liv
og Død. - Der herskede en festlig Stemning.</p>

<p>Vi overnattede paa Stedet. Næste Dag modtog Ibsen
mig med et Smil og et inkvisitorisk Glimt i Øjet. -
Gik Rejsen godt? - Særdeles godt. - De foretog den
jo ikke alene, vel? - Nej, der var flere Herrer
med. - Og Damen? - Hvilken Dame? - Den, med hvem De
rejste. - Jeg rejste ikke med nogen Dame. - "Ja saa,
tilfældigvis var jeg netop i Hotellet, kort før
Toget gik, for at spørge til Dem. Portneren siger
mig: Dr. B. gik lige ned til Stationen med en Dame;
dér gaar de sammen henne i Gaden. Og jeg saa Dem med
mine egne Øjne." - "Damen rejste alligevel ikke med
mig. Hun kom for at indbyde mig til en Middag i det
Øjeblik, jeg maatte bort. Saa ledsagede hun mig et
Stykke Vej til Stationen." - Han rystede vantro paa
sit Hoved.</p>

<p>Jeg var indbudt til Sandviken af en lille
Kunstnerkoloni, som dér havde slaaet sig ned. Der var
Werenskjolds, Eilif Peterssens, Frøknerne Kielland og
Backer, Skredsvig og hans smukke Frue m. fl. Vi følte
os alle saare vel tilpas den smukke Sommerdag. Man bad
mig fortælle eller forelæse noget Nyt. Og jeg læste da
Niende Sang af Iliaden højt; den var største Delen af
Selskabet ubekendt og fremkaldte vild Begejstring. Jeg
har andensteds (Det ny Aarhundrede 1906) fortalt,
hvorledes jeg i Forening med denne Kunstnerkoloni
arrangerede en Festmiddag for Henrik Ibsen, og hvordan
den forløb.</p>

<p>Der var i de Dage i Kristiania evindeligt Vrøvl om
et Professorat for mig ved Universitetet der. Alle
Mennesker sagde til mig: De skal i ethvert Tilfælde
have Tilbuddet. Det er for os en national Æressag. -
Paa min Indvending, at jeg neppe vilde trives i
Norge, svaredes: "Er det da saa hyggeligt for Dem i
Danmark? De kan jo desuden bo det
halve Aar udenfor Norge. Og her er slet ikke saa
fælt." - Paa min Tvivl, om at jeg vilde blive vel
set som dansk, ansat i Norge, svaredes: "Vi betragter
Dem allerede halvvejs som norsk Borger. Ministeriet
er ganske og aldeles for Dem. Den eneste Modstand,
der kan ventes, vil komme fra Bjørnson."</p>

<p><pb n="7" />.</p>

<p>I September var der en almindelig Forfatterkongres i
Berlin, til hvilken man var saa opmærksom at indbyde
mig som Æresmedlem. Man havde lejet smukke Værelser
til mig i et elegant Hotel og viste mig gennemgaaende
den største Artighed. I den Sal, hvor Kongressen den
første Aften samledes, var der en sand Vrimmel af
Herrer og Damer. Jeg studsede noget over Antallet af
disse sidste. Hvem er de og hvordan kommer de her? -
De mindre dejlige er Forfatterinderne, lød Svaret; de
smukke er Forfatternes Koner og Kærester. Forunderligt
nok lod alle de Herrer og Damer, jeg under Kongressen
omgikkes, mig vide, at jeg betragtedes som overmaade
forvænt.</p>

<p>Faa Kunstudstillingen i Berlin traf jeg uforudset min
unge Ven fra Varshav Konstanty Gorski, og saa ham da
jævnlig under mit Ophold. En lille Tilfredsstillelse
var det mig, at jeg ved Besøg i en Rigmands Galleri
rigtigt bestemte som et Ungdomsarbejde af Menzel
et Maleri, hvilket endnu ingen Besøgende, end ikke
Meyerheim, havde kunnet bestemme. Berliner Tageblatts
Redaktør, Alfred Levysohn, var meget elskværdig imod
mig. Af politiske Notabiliteter var jeg saa heldig
at træffe sammen med Bebel*).</p>

<p>Der blev gjort noget Væsen af mig, og jeg kunde ikke
andet end føle Taknemmelighed mod Aandens Arbejdere i</p>

<p>*) Samlede Skrifter VII, 693.</p>

<p>Tyskland. Jeg maatte med et Smil mindes mine
Forestillinger om det moderne Berlin, da jeg første
Gang Aar 1868 tog dertil. Danske Blade havde givet
saa skrækindjagende Beskrivelser af en Stad Barakkia,
der skulde strække sig udenfor Berlin som Tilhold for
Vagabonder, og af Retløsheden i det indre Berlin,
hvor der overalt stod skrevet Vor Taschendieben
wird gewarnt, at en bekymret Veninde skænkede mig
en Revolver til Selvforsvar under Opholdet, og tog
det Løfte af mig, aldrig at ville tage Uret op af
Lommen, naar der paa Gaden blev rettet Spørgsmaal
til mig om hvad Klokken var. - Jeg var Aandens Mænd
i Berlin taknemmelig for at de sidenhen ikke havde
gjort Exilets Trapper altfor haarde for mig.</p>

<p>Og i denne Kres af tyske, østerrigske, romanske og
slaviske Skribenter, der efter Sagens Natur næsten
alle førte en blødende Forfængelighed i deres Skjold,
viste de tysktalende sig gæstfri paa en hjertelig og
simpel Maade. Mens man andensteds tidt maatte sige sig
selv, naar man modtoges med Elskværdighed og spurgte
sig om Grunden: En Hovedgrund er den, at alle véd,
jeg rejser om et Par Dage, var det anderledes her;
jeg havde selv gjort Prøven.</p>

<p>Det hedder sig, at Tyskerne har opfundet Krudtet. 
Danske og Norske, som ikke har opfundet det, mangler 
jo ikke derfor Ild og forstaar maaske, literært at 
anvende det paa en mindre larmende og mere røgfri 
Maade; Tyskerne har saa megen Patos og Etos,
der ligger os fjern. Men endog selve Ilden har jo
mangen nordisk Prometheus først hentet fra Tyskland.</p>

<p>Endnu havde jeg blandt Tysklands Skribenter og
Journalister ikke én udpræget Fjende. Fra det Øjeblik
af, da jeg offenlig antog mig Nordslesvigernes Sag,
blev det anderledes; det haglede Aar efter Aar over
mig med Angreb i
den tyske og tysk-østerrigske Presse, og Tonen imod mig er i 
en Mængde Organer ikke bleven forskellig fra den i de danske.</p>

<p>Min Bog Det moderne Gennembruds Mænd var udsolgt, og i
September foranstaltede jeg en ny Udgave af den, som
jeg med skemtende Henblik paa min nu tilsyneladende
isolerte Stilling i Literaturen gav dette Motto af
Folkevisen:</p>

<p>   Der Kongen han red af Gurreborg, 
   hannem fulgte vel hundrede Svende; 
   men før han red over Riberbro,
   da var han Mand alene.</p>

<p>Da Hørup viste mig den Velvilje at anmelde Bogen,
protesterede han imod Mottoet. Han skrev:</p>

<p>"Bogstavelig passer ikke dette paa én Gang stolte
og skelmske Motto. Brydninger har der været, Kampe
og Sejre, Frafald og Kryben til Korset. Afgørende
er det dog, at i Danmark har kun den Literatur havt
Livskraft, der strider paa Grundlag af Principerne fra
<pb n="187" />1. Den lille ublodige Revolution, hvis tyveaars
Jubilæum vi snarlig kan fejre, behersker endnu
Aanderne. Netop nu passer Mottoet da ikke. Til Tider
kan Isolationen have været større omkring Føreren,
som man altid stod sig ved at angribe, fordi dér var,
som det en Gang er sagt, "frit Slag". Vilde en ung
eller ældre Mand, som ellers intet kunde præstere,
sikre sig hæderlig Omtale og andre Udmærkelsestegn
indenfor den velsindede Presse og Kres, behøvede
han kun at udtrykke sin bestemte Afstandstagen fra
"Brandesianismen" og dens Chef. Dette Afladsbrev
besørgede ham alle gamle og nye Synder tilgivne. 
Der gives derfor dem, som ved den første Fremtræden 
straks sikrer sig dette Lejde, og</p>

<p>dem, der paa Halvdelen af Banen vender om og indhenter
det Forsømte. Men tag den kæmpende Flok hertillands,
og den vil neppe lade Kongen ride alene, selv over
Riberbro."</p>

<p>Hørup vidste rimeligvis, da han skrev disse Linjer,
at der i Kjøbenhavn næredes Planer om at fejre 25aars
Dagen for Udgivelsen af mit første lille Flyveskrift
med en stor Festlighed. Jeg selv havde efter saa mange
Aars Forløb naturligvis ingen Anelse om, hvad Dato
min gamle Brochure Dualismen i vor nyeste Filosofi
var kommen ud. Men, som jeg erfor, havde Redaktør
Carl Behrens ved Henvendelse i Bogladen faaet Dagen
at vide. Og da den Tanke, at fejre den, privat var
ble ven udtalt, havde den faaet en overraskende
Tilslutning. De mange af Borgerstanden og den lærde
Stand, for hvem mit Navn var bleven et Sindbillede
paa Modstand mod Tvangsstyre og Kirkevæsen,
sluttede sig med Glæde til en vægtig antiklerikal
Demonstration. Studenter og Kunstnere havde jeg i
stort Tal for mig. Fagforeningerne holdt et Møde og
besluttede at deltage i et Fakkeltog, til hvilket de
vilde sende et tusind Medlemmer med et Par hundrede
Fakler. I Oktobers Midte erfor jeg, at Festen var
berammet til den 25. Oktober og at der til et Maaltid
i Concertpalæet havde tegnet sig 560 Deltagere, saa
mange, som det paa nogen Maade var muligt at rumme.</p>

<p>Jeg var ikke barnlig nok til umiddelbart at betragte
den mig tiltænkte Ære som en Triumf. Men den betydede
altid i mit Hjemland en Station paa Vejen frem. Denne
Fest var den fjortende af den Art, som jeg oplevede,
og den tegnede til at blive den største. Men for
mig var den nærmest et Arbejd med offenlig Optræden,
som jeg af politiske og taktiske Grunde paatog mig, og 
om hvilket jeg blot ønskede, at det var vel overstaaet. 
Den gamle Digter Hauch havde, da han paa en Fødselsdag 
i sin høje Alder blev hyldet af Studenter, været 
uskyldig nok i sit Følelsesliv til det Svar,</p>

<p>at denne Dag var den lykkeligste i hans Liv. 
Jeg var ganske klar over, at for mig var intet
Afgørende opnaaet selv ved en storladen Hyldest
i Øjeblikket. Jeg tog imod den med Tak uden at
overvurdere den eller mig som dens Genstand.</p>

<p><pb n="9" />.</p>

<p>Det var et Øjeblik hvor alle, som bestandig eller
længe havde villet mig vel, lagde deres Velvilje
for Dagen. Men, som det gaar, stærkere Indtryk end
Imødekommen fra nogen prøvet Ven gjorde ved denne
Lejlighed den Holdning paa mig, som indtoges af to
Mænd, der nylig havde været mine Modstandere. Det
var Harald Høffding og Holger Drachmann.</p>

<p>Med Høffding havde jeg Aaret forud endnu ligget
i Fejde i Anledning af Nietzsches Filosofi. Men
efter min Opfattelse var Høffdings Angreb paa mig
da i Grunden et Udslag af hans helt forskellige
Menneskevæsen, Han var begyndt som Teolog, var saa
bleven en Tilhænger af R. Nielsens Filosofi, havde
frigjort sig og var gaaet sine egne Veje, altid
substantiel, aldrig tilbøjelig til Yderligheder,
selv i sit Frisind i lykkelig Overensstemmelse med
det nationale Temperament og med Omgivelserne. Han
kunde umuligt sympatisere med mig af Naturen. Naar han
havde udtalt sig med Velvilje om mig, var det i Kraft
af hans høje Dannelse og sande Humanitet. Nylig var
der mellem os faldet skarpe Ord fra begge Sider. Han
greb med sit ædle Sindelag denne Lejlighed til en
Forsoning og et Forbund, som ikke senere er blevet
brudt, kun styrket.</p>

<p>Han holdt ved den Lejlighed en stor Tale, der fra
først til sidst røbede en fast Karakter, hævet over
Smaalighed, og en høj Intelligens, der skaansomt
pegede paa Naturernes
Divergens og stærkt betonede den fælles Stræben i
dansk Aandslivs Tjeneste. Han sparede ikke paa Ros,
sagde om mig: "Han staar som den største Kraft i en
Literatur og som det ejendommeligste Bidrag, vi i
disse Aar har givet til Verdensliteraturen." Men han
vilde bestemme mit Væsen og mindede om Jægerhornet i
Drot og Marsk, der har den Egenskab, at det kalder
Mænd. Med et saadant Horn var jeg optraadt, og
istedenfor Barnets snevre Horizont aabnedes der en
videre, en uendelig Horizont. Dog jeg havde stræbt
ikke blot at vise, hvor stor Verden var, hvor mange
Muligheder, der fandtes, men at udvikle Manden
til Selvstændighed og Klarhed over sig selv. Min
Grundbestræbelse var den at frigøre og udvikle den
enkelte Personlighed i dens Ejendommelighed. - Det
var ikke muligt at sige noget mere Rammende.</p>

<p>Saa fortsatte han, at ogsaa i en anden Betydning
kaldte Stævnet Mænd; det meddelte Liv og Bevægelse til
Jævnaldrende af meget forskellig Retning og æggede dem
til Modsigelse; men i Aandens Verden var Anskuelsernes
Brydning og Strid af det Gode. Han selv havde fulgt
min Færd snart med Tilslutning, snart med Modsigelse,
aldrig med Ligegyldighed.</p>

<p>Han sankede gloende Kul paa mit Hoved.</p>

<p><pb n="10" />.</p>

<p>Med Holger Drachmann var Tilfældet ganske
forskelligartet. Fra første Færd af havde han
følt sig stærkt draget til mig. Netop hvad der
frastødte Høffding hos mig, noget Revolutionært i mit
Naturel, maatte tiltrække ham. Vi havde desuden vore
kunstneriske Anlæg og en afgjort Skønhedsdyrkelse
tilfælles.</p>

<p>Hvad der havde skilt os for en Tid, var hans Væsens
Ubestemmelighed, det, man med et noget for haardt
Udtryk har kaldt Karakterløsheden hos ham. Den
betingedes af hans uovervindelige Hang til som Poet
at kaste sig fra én Yderlighed til en anden, hans
Ulyst til at binde sig ved Personer som ved Ideer,
og hans Ærgerrighed, der for enhver Pris vilde frem
til Anerkendelse og Godkendelse.</p>

<p>Nu havde imidlertid hans Drift til at føre et
aandeligt Tilbageslag for længe siden udraset. Han var
kommen under nye Indflydelser, der havde bragt ham paa
Kant med det korrekte Selskab. Han forstod end ikke
mere selv sit underlige Omslag og higede kun efter
at nærme sig sine gamle Venner igen. Igennem Peter
Nansen, for hvem han aabent udtalte sig, havde jeg
allerede med Forundring og nogen Tvivl hørt derom,
da jeg om Morgenen før Festen fik tilsendt et i
Illustreret Tidende offenliggjort, udmærket smukt
Digt, som han havde rettet til mig. Saavidt jeg véd,
er det ikke optaget i hans Samlede Værker, men det er
for langt til at jeg kan anføre mer end nogle Strofer
deraf. Det begyndte:</p>

<p>   Min Haand - nej intet Haandslag!
   og ingen Fakkel bær' jeg,
   og intet Drapa bringer
   i Spidsen for din Hær jeg.</p>

<p>   Men Strengen vil jeg røre - 
   af Vemod skal den tone;
   kanske just denne Stemme 
   din Jubelfest vil krone.</p>

<p>   Thi der er ingen, ingen 
   som jeg, der føler Tiden 
   saa bitterlig forødet, 
   saa spildt i Vennestriden.
   Og imod ingen anden 
   stod du saa haardt i Striden -
   og ingen har holdt af dig 
   som jeg i Ungdomstiden.</p>

<p>   Og nu - da Skaren flokkes 
   med Festblus ved dit Gilde;
   nu føler jeg med Vemod: 
   Forsoning er for silde!</p>

<p>Saa fulgte en Skildring af vor Ungdoms-Samliv:</p>

<p>   Se dog, hvor Støv er faldet 
   henad de friske Stier,
   hvorover vi har summet 
   som muntre Arbejdsbier.</p>

<p>   Med Braad var vi udrustet - 
   og for vor fælles Dronning 
   vi hvæssed kækt vor Klinge 
   og suged flinkt vor Honning.</p>

<p>   I Fægtning for det sunde, 
   i Dysten mod det raadne,
   imod de fælles Fjender 
   vi vendte ud det laadne.</p>

<p>   Det kærlige, det milde 
   vi delte med hinanden 
   og lo, naar imod Muren 
   vi daglig rendte Panden.</p>

<p>   Vi saa nok, de var mange, 
   de paa den anden Side, 
   men o! hvor fandt vi Styrke 
   i selve det at stride! - -</p>

<p>I en halv Snes Strofer berørte han saa, hvorledes der
havde sneget sig Skygger imellem os, uden at ville
fordybe sig i, hvorfor og hvorlunde vi var komne fra
hinanden, sluttede saa med disse sjælfulde Vers:
   Folk er der nok, som ønsked 
   ved Kransen dig at skille. 
   Jeg rejser mig og drikker 
   din Skaal her i det Stille.</p>

<p>   Champagne har du skænket 
   for os i Ungdoms Dage;
   der staar endnu om Læben 
   en liflig Duft tilbage.</p>

<p>   Jeg hører ingen Stemmer, 
   jeg tæller ikke efter -
   jeg føler, hvor din Drue 
   gav Ungdomsmodet Kræfter.</p>

<p>   Jeg svælger dem, de Perler, 
   der kreser i din Drue -
   jeg føler tyveaarigt 
   dit Hjerte i dem lue.</p>

<p>   Paa vore Ungdomsminder 
   jeg holder ensomt Gilde -
   jeg rejser mig og drikker 
   din Skaal her i det Stille.</p>

<p>Jeg har, som man ser, inspireret bedre (som forøvrigt
flere) Vers end jeg selv har skrevet.</p>

<p><pb n="11" />.</p>

<p>Det var jo umuligt, at Holger Drachmann kunde holde
sig paa denne Afstand og i denne Modsigelse: "Min
Haand - nej intet Haandslag!" Og der gik da heller
ikke et Aar, før vi gav hinanden Haanden til et ret
alvorligt og hjerteligt Haandtryk. Det skete da hans
Fader, den gamle udmærkede Mand, var død, og da vi
kom til at staa Ansigt til Ansigt ved hans Grav.</p>

<p>Nogle Dage derefter offenliggjorde Holger Drachmann
følgende aabne Brev, der maler ham lyslevende som han
var, naar han var bedst, Skarptskuende, overmodig og
digterisk bevæget.
Til
Dr. Georg Brandes
Ombord i "Ariadne", Elbmundingen, i Juli 1892</p>

<p>Min Ven</p>

<p>For ikke længe siden trykkede vi hinandens Haand ude
paa Skibskirkegaarden i Kjøbenhavn.</p>

<p>Det var, da vi havde fulgt min gamle Fader til
Jorden.</p>

<p>Han ligger nu derude, blandt Skibskamerater og
Kaldsfæller, som en Hædersmand, en Arbejdsmand,
en Demokrat.</p>

<p>Jeg kan sige Dig, det smertede ham dybt, dengang Du og
jeg skiltes. Vi - han og jeg - stod i Grunden hinanden
fjernt gennem hele Livet. Han var mig for usammensat,
for positiv, maaske for nøgtern, Hædersmand, som han
levede Livet, og Helt, som han langsomt døde. Som
bekendt blev han, ved Forsynets uransagelige
Tilskikkelse, sejgpint gennem lange Aar, og han
klagede sig aldrig. Det forekom mig, da jeg sidst saa'
ham, som om han spørgende vendte sine Øjne imod mig
med et Udtryk af et nobelt og forpint Dyr, der ikke
begriber den hele Jagt .... og dog var han altid ilag
med at skulle hitte "Livsgaaden". Jeg vilde aldrig
være med dertil - lige saa nødigt som til at spille
Skak, hans Yndlingsspil i de kraftigere Mandsaar;
han kom ikke stort ud over at betragte mig som en
begavet Søkadet; men han hørte til din Menighed, læste
Dig, diskuterede Dig, satte Dig overordenligt højt -
og sørgede, da Du og jeg skiltes.</p>

<p>I Anledning af Hørups Stilling ifjor Efteraar
udbrød han: det maa være haardt at være Politiker
og Journalist nu - for vi glider ned i det bundløse
Filisteri!</p>

<p>Hvor havde han Ret.</p>

<p>Georg Brandes; da jeg havde taget Afsked med Dig - og
de andre gamle Venner - derude paa Skibskirkegaarden,
saa stod jeg et Øjeblik alene; og jeg tænkte tilbage
paa disse tyve Aar - siden dengang, da jeg udgav
min første lille Digtsamling "Til min Ven Dr. Georg
Brandes".</p>

<p>Til min Faders Egenskaber hørte den, at holde sig
længe ung. Det forekommer mig idag, hvor jeg skriver
dette, at jeg endnu er i Tyverne. Og jeg ryster
endnu engang din Haand og jeg siger Dig: jeg har
været meget ung - Gudskelov, at jeg er det endnu!</p>

<p>Men der har været Perioder af Gammelmands-Anfald
over mig, og under et saadant skiltes vore Veje;
jeg var simpelthen bleven træt-jeg er det ikke mere
- bliver det forhaabenlig først sent ud paa Aftenen
igen, naai alle Lys slukkes. Du har aldrig været det.</p>

<p>Jeg bøjer mig hverken for din Avtoritet, hvor
begrundet den er, dine Kundskaber, hvor mange de
er, din Produktionsevne, der er i Slægt med min,
din Stilling som Fører i den store Falanks af fri og
frelse Mænd.
Jeg véd saa omtrent nu, hvad jeg duer til;  og jeg
duer mindst af alt til at være i nogen Livvagt.</p>

<p>Jeg er hverken aandrig eller kundskabsrig eller
literær eller noget af alt det; jeg er en Mand,
der elsker Styrken, Skønheden og Friheden. Jeg
bøjer mig i Beundring for den "Linje" i Dig - den
uafbrudte Linje - der betegnes af Styrke, Skønhed
og Frihed. Jeg er naaet sent frem i Udvikling; Du
var færdig fra første Haand, har aldrig bøjet af,
har gjort dine Dumheder, men altid ligelinjet - -
- Du er et stort Stykke mandligt Danmark i dette
Decennium, hvor det Udviskede regerer os.</p>

<p>Vi ses maaske - eller rimeligvis - aldrig mere;
det er kun Smaapiger og tarvelige Journalister, som
"forsones" igen. Men fra den Dag derude ved den gamle
Professors Jordfæstelse er jeg din Ven; og Du kan
stole paa, jeg skal tage haardt i, Side om Side med
Dig, hvor langt vi saa er fra hinanden.</p>

<p>Det svor jeg ved mig selv, da jeg stod alene derude
paa Skibskirkegaarden. Eller bedre: jeg havde disse
fire sidste Aar lagt alle Bogstaver til Rette i min
"borgerlige" Edsformular. Dette er endnu bedre,
end at skrive min Fader et Digt.</p>

<p>Du gode Gud; at Niveauet skulde kunne sænkes saa dybt
- det havde vi dog ikke Anelse om i Begyndelsen af
Halvfjerdserne, hvor megen Intuition vi end rykkede
i Marken med. Vi bevarede alligevel et lønligt Haab
- iovermorgen, eller næste Uge, næste Aar sker der
Noget. Der vil gaa Frihed, Skønhed, Styrke over det
lille Land.</p>

<p>Og der gik alt det modsatte over os Allesammen; vi
er endt som det tarveligste tyske Duodezrige, hvor
Folket raaber Hurra, naar den røde Kusk viser sig - et
Kongerige for den habile Middelmaadighed - et Land for
Børn og barnlige Sjæle, for Tanter og Kammerjunkere
og indre Mission og bajersk 01 og ørkesløst Bynyt.</p>

<p>Nej, vi troede dog ikke, at det skulde komme dertil.</p>

<p>Vi er - højt regnet - et halvt Hundred Mennesker,
som bærer dette Land og for hvem det er en Lidelse
at bære.</p>

<p>De fleste af os holder det kun akkurat ud at være
derhjemme og "bære". De, som kan, vandrer ud -.-
men tager hele Byrden med sig.</p>

<p>Nuvel; i Modsætning til Fattigdommen, Slappelsen,
Forkuetheden og Modløsheden, saa vil vi netop ikke
trættes, forkues osv. Det er os, som er Danmark
- og ikke Tanterne, Kammerjunkerne og Øllet i
Kjøbenhavn saavelsom Middelmaadigheden paa Land og
i Købstad. Overalt i Tyskland, hvor jeg har hørt dit
Navn nævne med Højagtelse og Beundring, hed det altid:
"der Dåne Georg Brandes". Saaledes var det stedse og
saaledes skal det være. Thorvaldsen i Rom - det var
Danmark; H. C. Andersen ude i Verden - atter Danmark;
Gade ligesaa; J. P. Jacobsen, Du, jeg, de Andre -
vi er det Land og det Sprog, som vi elsker saa
inderligt - netop fordi man kun kan elske det Land,
i hvis Sprog man skriver sine Kærlighedsbreve.</p>

<p>Men Hykleriet, Slapheden, den aandelige Fattigdom,
der kryber i Liberiet - det er dem, der er det, som
skal føle, at vi ikke bærer Kaarden forgæves og at
vi kan lægge Riset til, naar de plager os for meget.</p>

<p>Dér har Du ført an i disse tyve Aar - og dér staar
du støt. Dine Fejl? - aa maal dem engang med alt
det Godtkøbs-Filisteri, som nu er oppe derhjemme -
om hvis Eksistens Verden eller Historien aldrig vil
faa Anelse - og som ikke engang er kommen saa vidt,
at de har faaet Fejl. Der vil aldrig blive "tavst" om
dig, saa længe der er dansk og nordisk Ungdom til, som
gider anstrenge sig for at blive mandvoksen - heller
ikke saa længe der er Snobber til, som plaffer paa
dig i Aviserne. Bliv derhjemme - eller gaa andetsteds
hen - men ophør aldrig med at mane Ungdommen til at
lære Krigshaandværket - ligegyldigt om man siden vil
stride for "Freden". Du er Manden dertil!</p>

<p>Hvad mig angaar, jeg har faaet min Ungdoms Vikingeskib
sat i Søen igen, og jeg agter at fare.</p>

<p>Terminologi er ligesaa kedelig som Allegori - men vær
sikker paa Et: Du skal faa Fornøjelse af mig, Du og
"Menigheden"- Jeg staar stadigvæk i Gæld til begge;
i størst til dig.</p>

<p>Leve Danmark; leve Friheden!</p>

<p>Din</p>

<p>Holger Drachmann.</p>

<p>Drachmann fik Aaringer igennem Forbitrelsen at høre
over de haanske Ord: "Vi er - højt regnet - et halvt
Hundred Mennesker, som bærer dette Land". Han var
jo vant til ikke at agte paa, hvem eller hvor hans
Ord kunde saare. Ingen fremhævede Vemoden og Sorgen
i dette Brev, den samme, der var kommen til Orde i
Forskrevet, der vistnok trods dens Formløshed er hans
betydeligste og dybeste Fortælling. Han havde jo Ret i
at vi var endt "som et tarveligt tysk Duodezrige"; det
var jo ikke sandt, hvad man i hine Dage undertiden med
Smerte sagde, at Frederik Vis Dage var vendte tilbage;
der gaves under ham langt mere Selvstændighed overfor
Kongehuset end nu; gamle Mænd protesterede altid,
naar de hørte Ordet. Nu og derefter var Hoffet paany
bleven en Magt i Danmark, dette Hof, som
under Frederik VII ikke havde eksisteret, og det var
blevet den afgørende Magt,  skønt det var umuligt
at nævne den Aandsretning, det repræsenterte,
og er siden da blevet det bestandig mere, skønt
Aandsretningen er lige uangivelig. Mit Svar lød
saaledes:</p>

<p>                               Prag, 24. Juli 1892.</p>

<p>Kære Drachmann!</p>

<p>For mig, hvem din Fader under ualmindelige Forhold
havde vist sjælden Velvilje og Sympati, men som aldrig
havde havt Lejlighed til at tilkendegive de Følelser,
han indgød, var det en Fornødenhed at bevise ham,
hvad man kalder "den sidste Ære". Din Fader var en
Mand, der følte stort, tænkte redeligt og sundt. Selv
den, der i Forholdet til ham kun stod som en fjern
Bekendt, maatte føle sig tiltrukket af den elskværdige
Personlighed og dens faste Præg. De Brudstykker
af hans Levned, som i sin Tid offenliggjordes, var
jo rent ud fortræffelige. Sanddruhedens Simpelhed
stemplede disse Meddelelser om sjældne Tildragelser
og store overvundne Vanskeligheder. De henrev
mig. Din Fader var ikke at bevæge til at udgive
sin Levnedsskildring helt. Mindet om udstaaede
Genvordigheder i Barndommen mere endnu end en
vis Skyhed holdt ham tilbage. Hans Efterladte bør
betragte det som en Pietetshandling imod ham og som en
Pligt mod Læseverdenen at give den hans Erindringer
ubeskaarne. Der vil være meget at lære deraf, og
Skriftet vil vinde den Døde Hjerter.</p>

<p>Vi mødtes efter lang Tids Forløb ved hans Grav,
og Du har villet, at med ham, der gerne havde set
alle frugtbare Kræfter i Danmark forbundne, skal for
bestandig en gammel Tvist være begravet. I et smukt
Digt fra Oktober ifjor rakte Du mig din Haand og trak
den paany tilbage. Ved din Faders Grav rakte jeg Dig
min, og tag min Tak for det Haandtryk, hvormed Du nu
har grebet den.</p>

<p>Det vilde ligget min Følemaade nærmest at sende
Dig denne Tak privat. To Mænds rent personlige
Stilling til hinanden har jo for Offenligheden ingen
Interesse. Men svarte jeg ikke offenligt, vilde min
Tavshed blive udlagt som et Forsøg paa at besvare et
Udbrud af gammel Hengivenhed med en Ydmygelse; ingen
Taktik er oftere og med mere Held blevet brugt til at
fjerne andre Mænd fra mig end den at fremstille deres
Forhold til mig som ydmygende for dem. Du véd bedst
selv, at jeg aldrig har villet ydmyge. Du husker,
at da Du for en ti-tolv Aar siden først tog Afstand
fra Din Ungdom og da jeg paa Prent havde drillet Dig
en Smule derfor, tilbød jeg paa given Foranledning
denne Overenskomst: Du skulde for uden Beskæmmelse
at kunne gaa ud af Situationen skrive imod mig det
Værste, Du kunde hitte paa; jeg forpligtede mig til,
hvad Du end skrev, intet Ord at svare. Saa havde Begge
fyret og Æren var reddet. Du modtog dengang ikke mit
Tilbud. Nu har Du gjort langt mere for at komme mig
imøde, og Du skal ikke komme til at fortryde dette
Skridt.</p>

<p>Hav Tak for den Protest, Dit Brev indeholder mod
giftige Forsøg paa at fremstille mine Bestræbelser
som ikke-nationale. Hav ogsaa Tak for din hele
Værdsættelse af mig, der bunder i gamle Minder,
skønt skrevet ned i et særlig bevæget Øjeblik, hvis
Stemning jeg forstaar at vurdere og fradrage.</p>

<p>I hvad Du siger om Danmark, er der en Smule
Øjebliks-Overmod. Det vilde ingensteds se godt ud,
om en Gruppe Mænd gav sig til at hævde, at det var
dem, som bar deres Land. Danmark er jo ikke de to
Millioner Danske, som lever nu, men de mange Gange
saa mange Millioner Danske, der i den historiske Tid
har levet paa Landets Grund, og de Tænkende, Virkende,
Frembringende i den nuværende Slægt er kun forsaavidt
Danmark, som de betyder
de Levendes Sammenslutning med de Døde og de Ufødte,
Nutiden med Fortid og Fremtid. Dette Synspunkt er ikke
det eneste, ikke engang det højeste; thi Mennesket
er som Personlighed mere end Barn af sit Land; men
det er for Stillingen til Fædrelandet det afgørende,
tror jeg, og lærer En at undgaa Overvurdering.</p>

<p>Tidligt var Du lovende, som det kaldes. Du er i anden
Forstand lovende endnu. Mange Løfter har Du holdt og
mere end holdt; men Du er ung nok endnu til at ville
binde dig selv ved at give Løfter. Det er dristigt
og derfor uforsigtigt. Maatte Du kunne holde disse
nye! Ingen har fra først af havt mere Glæde af at
se dine Evner spire og vokse end jeg. Ingen vil det
volde mere Glæde at se Dig fremdeles vokse og vinde
som Personlighed og som Kunstner.</p>

<p>                                          Din 
                                     Georg Brandes.</p>

<p><pb n="12" />.</p>

<p>Holger Drachmanns Spaadom om Fremtiden: "Vi ses maaske
- eller rimeligvis - aldrig mere" blev hurtigt gjort
til Skamme. I de seksten Aar, han endnu havde tilbage
at leve i, saas vi tidt og kom hurtig i det gamle,
broderlige Forhold til hinanden. Den Poesi, hvoraf
hans Væsen undertiden formelig kunde strømme over,
det barnligt Ægte i hans Følelsesliv, som kunde komme
til Udbrud - et Øjeblik efter at han havde indtaget
en Stilling som Poseur - bødede paa den Mangel paa
Evne til i streng Forstand at tænke, som var ham
fuldt bevidst. Først og sidst var det hans sprudlende
lyriske Talent og hans gode Hjerte, der vandt mig
for ham paany. Den gamle Trolddom forenede os.
Jeg mindes talrige Smaatræk fra disse Aar, der maler
ham som han var med sine indtagende Egenskaber og sine
Fejl. En Dag sagde han til mig: "Bed mig til Middag
en af disse Dage!" - "Gerne, men paa ét Vilkaar,
at du saa kommer. Du véd, at du overfor andre, der
indbyder dig, har den slemme Vane at udeblive eller
at komme for sent". - "Vær uden Bekymring, sig mig
blot Dag og Tid".</p>

<p>Til det berammede Klokkeslet indfandt sig punktligt
en Del Bekendte, der var valgte ud fra det Hensyn,
at de alle stod Drachmann nær eller havde et Forhold
til ham. Men et Kvarter og en halv Time gik, og
Hovedpersonen manglede. Han var da bosat i Helsingør,
og jeg frygtede for, han slet ikke var kommet med
Toget til Kjøbenhavn. Men mine Gæster beroligede
mig straks; En havde set ham paa Politikens Kontor
for to Timer siden, en Anden havde for en Time siden
set ham i den Gyldendalske Boglade. Imidlertid, han
kom ligefuldt ikke, og efter saa lang en Venten,
som var mulig, naar Maden ikke skulde fordærves,
gik man da tilbords. Man var naaet til Fisken,
da en heftig Ringen hørtes, og et Øjeblik efter
stod Drachmann i Døren, pragtfuldt festklædt, med
disse Ord paa Læben: Georg, min Ven, jeg har for
at komme til dig gjort, hvad jeg ikke har gjort for
nogen anden. Da jeg kom for sent til Afgangstiden,
tog jeg Ekstratog fra Helsingør, og her er jeg. - 
O du Falstaff, svarte jeg, du har jo været mindst tre
Timer i Kjøbenhavn. - Georg, min Ven, tag dog ikke en
Spøg ilde op! du forstaar, at det med Ekstratoget var
en Spøg. - Hvorpaa han satte sig og var hyggelig. -
Og da jeg i en lille Tale til ham, bad ham mindes,
det sjældent var med stor Bepakning, at en Skribent
naaede ind til Udødelighed, men at det gjaldt om
at give en kortfattet Ting den tættest mulige Form,
svarte han med en selvkritisk Tale, fuld af ærligt
Vemod, hvori han tilstod, at "den tætte Form" laa
ikke for ham; han magtede den ikke.
Han stod sig overmaade godt med min Datter, som da
var Barn. Engang, da hun skulde have Middagsselskab
for jævnaldrende Kamerater, havde hun mødt Drachmann
paa Langelinie, og sagde ved Hjemkomsten til mig: du
bliver ikke vred, jeg har bedt Holger Drachmann med
til mit Selskab. - Til Børneselskabet? - Ja. - Det gør
ikke noget; men jeg maa da ogsaa bede nogle Voksne. -</p>

<p>Saaledes blev det et Middagsselskab af Personer paa
meget forskelligt Alderstrin, der dog gik godt. 
Holger Drachmann havde med Aarene lagt sig den 
suveræne Vane til, at han sagde Du til enhver, han 
syntes om, Kvinde som Mand. Over Bordet siger han 
til en Ingeniørs unge Frue, for hvem han lige var 
bleven forestillet: Du, Louise, burde gøre et smukt 
Gilde for mig. Jeg hører, du har godt Raad, saa det kan
ikke genere dig. - Den paagældende Dame forstod først
slet ikke, at det var hende, som blev tiltalt; men
tog sig hurtigt i Situationen og gik med Fornøjelse
ind paa hans Forslag. - Saa maa alle indbydes, som
her er tilstede, sagde Drachmann. - Dette fremkaldte
nogen Forlegenhed, dels fra Ingeniørfruens Side,
som ikke engang kendte de mange Smaapiger, dels hos
selve disse, der ikke turde følge nogen Indbydelse,
før de "havde spurgt deres Forældre".</p>

<p>Imidlertid blev Terminen fastsat til Ugedagen
derefter, og Familien, der vilde hævde sit Ry for
Gæstfrihed og gerne hædre Drachmann, gjorde sig
imens den største Umag for at faa en uforglemmelig
Festlighed i Stand. Foruden den lille Kres, der var
samlet hos mig, indbødes en større af dens egne Venner
og Veninder. Ingeniøren lod trykke en Menu, hvor der
ved hver Ret og hver Vin fandtes et passende Citat af
Drachmanns Værker, og hele Bordet var blomstersmykket
som til en Højtid.</p>

<p>Alle var samlede, da et Bud overbragte Husets Frue et
Brev. Det lød: Min kære Louise! Det gaar desværre ikke. 
Jeg har soldet for meget i den sidste Tid. Lægen
foreskriver mig Afholdenhed og jeg er allerede taget
til Roskilde for at spæge mig.</p>

<p>                                          Din
                                    Holger Drachmann.</p>

<p>Unødigt at sige, hvorledes Stemningen sank.</p>

<p>Dog ikke paa Drachmanns Unoder tænker jeg, naar jeg
mindes ham i hans senere Aar, men paa den sidste
Tale, han holdt til mig. Det var en sildig Nattetime,
da han efter en Aftenunderholdning, han med Bokken
Lassen gav, havde samlet en Del Bekendte til et
Maaltid i Dagmarhotellet. De fleste var gaaede,
nogle faa Venner og Veninder var blevne tilbage, da
han rejste sig og sagde: Nu vil jeg tale til dig. -
De faa, der hørte ham da, vil ikke have glemt det.</p>

<p>Talen var ren Improvisation; men den var saa fast
formet, saa mærkeligt skøn, som var den et længe
planlagt Kunstværk. Med sin hæse, lidt tilslørede
Stemme begyndte han ganske dæmpet og vedblev i
Samtaletone, men saaledes, at Foredraget bævede af
Inderlighed. Jeg var netop i de Dage blevet hidsigt
undsagt af enkelte Yngre, hvis Vilje til at fortrænge
mig, lige meget ved hvilke Midler, var kraftigere
end deres egen frembringende Evne. Noget derom maa
rimeligvis være kommet Holger Drachmann for Øre. Thi
det forekom mig, som sigtede han dertil.</p>

<p>Han begyndte med at skildre et moderne Krigsskib,
den umaadelige Omtanke, der var gaaet med til at
bygge det hensigtstjenligt og hurtigtløbende, al den
Genialitet, der udkrævedes til at indrette det, saa
det i Krig kunde gøre Fyldest, og den Omhu, hvormed
det var udrustet, provianteret, bemandet, talte saa
om det, som om en levende Skabning, smuk og farlig,
et Værn for Land og Folk. Saa sammenlignede han mig
med saadant et Skib.
Derefter skildrede han en moderne Sømine, en kunstløs
Daase, fyldt med Sprængstof, gjorde den ret erbarmelig
og uinteressant, og udbrød, næsten med Forfærdelse:
Tænk, om en saadan ussel Daase sprængte Skibet i
Luften! Himlen forbyde, at det nogensinde sker!</p>

<p>Dog selve Billedet var ikke Hovedsagen, og Ordlyden,
som jeg naturligvis har glemt, var det lige saa
lidt, men Poesien deri, Stemningen, som var derover,
al den gamle Hengivenhed, der var født i hans Sjæl
for mer end en Menneskealder siden. Man oplevede en
sand Digtnings Tilblivelse, var Vidne til en Digters
øjeblikkelige og mægtige Inspiration. Man følte,
at den Mand, dér stod, med al menneskelig Svaghed
var en gudbenaadet og hans Sind en aldrig tilstoppet
Kilde til Poesi.</p>

<p>Den Nat følte jeg det trods Alt som en lykkelig Skæbne 
for mig, at jeg var bleven samtidig med Holger Drachmann.</p>

<p><pb n="13" />.</p>

<p>Festmaaltidet for mig den 25. Oktober 1891 i
Concertpalæet i Kjøbenhavn, ved hvilket de ypperste
danske Forfattere og Kunstnere med deres Damer og
overhovedet ikke faa førende Personligheder var
til Stede, indlededes med en Sang af Schandorph,
der i begejstrede Udtryk og med noget vel udæskende 
Vendinger priste mig og nedsablede Modstanderne. 
Derefter holdt Erik Skram Hovedtalen, en stor og varm 
Tale, af hvilken her blot et Par Sætninger skal anføres. 
Han sagde bl. a. :</p>

<p>Det er mig en Nødvendighed og Tilfredsstillelse at
faa sagt, at vi, som i Alderen omkring de tyve Aar -
altsaa i den Alder, da man begynder at kunne vrage og
forstaa - sluttede os til Brandes og i den Anledning
var begejstrede og saa fulde af Haab, som unge Mænd
kan være det - at vi i ham saa og i ham ser den Mand,
hvem vi af alle
nulevende mener at skylde mest. Det er hans Optræden
mere end noget andet mellem Himmel og Jord, der
ad den korteste Vej har ført os ind paa de Baner,
ad hvilke man aandelig talt bliver fri og frelse
Mænd. Han var bestandig foran os, og i hans Følge
pressede vi os sammen. Var vi ikke de mange, saa var
vi ikke de ringeste. Og jeg tænker ikke her nærmest
paa de literære Folk iblandt os, jeg tænker paa
alle dem af vor Slægt, hvem hans Skrifters klare
Aand, hans store Viden, hans skønne Form, hans
ubekymrede Menneskelighed har faaet til at tænke og
handle naturligere, klogere, mere sundt og lige paa,
dristigere maaske, end de ellers vilde have tænkt og
handlet, og til at føle mere personligt.</p>

<p>Skram fremhævede længere henne i sin Tale, at han
ogsaa stod der som de Unges Talsmand:</p>

<p>Da jeg før takkede ham i den Slægts Navn, hvortil han
selv i Hovedsagen hører, kunde jeg med det samme have
fremhævet, at den Slægt, der er fulgt efter, staar
ganske som vi. Ogsaa de Unge iblandt os vender sig
med bevæget Sind imod ham og hilser i ham deres Fører
(Tilslutning).</p>

<p>Han vendte sig saa mod en Linje i den nysafsungne
Sang: "Den Sag, han har baaret, har alt vundet Sejr"
og viste med megen Virkelighedssans, at det materielt
ingenlunde forholdt sig saaledes; han beraabte sig
paa, hvorledes Dommen over mig kort forinden havde
lydt i Landets lovgivende Forsamling, en fældende Dom,
der efter hans Opfattelse betegnede et stort aandeligt
Nederlag, sat i Værk af det daværende Styre:</p>

<p>Saa vender vi os da, en slagen Hær, mod Dem, Georg
Brandes, og beder Dem: Vær fremdeles vor Fører! Hvad
vi ikke har vundet med Dem i Spidsen, det vil vi
vinde; De er nu som før den bedste, og det nuværende
Danmark er vel ikke evigt.</p>

<p>En Sang af Sophus Claussen, der dengang endnu ikke
som Lyriker havde vundet den Beundring hos Ungdommen,
der senere faldt i hans Lod, begyndte med Strofen:</p>

<p>   Nu bør det sig, vi vender 
   den Tak, som Læben brænder,
   til Manden, klog og fin, 
   der bænked os i Huset 
   og skænked os i Kruset 
   den allerbedste Vin.</p>

<p>Det var en smuk Sang, hvor de Linjer syntes mig mest
træffende, der lød:</p>

<p>   En troende Fornægter, 
   der efter Skønhed smægter 
   i Nordens Nat og Sne.</p>

<p>Foran min Plads laa der en pragtfuld Laurbærkrans,
sendt fra Stockholm af August Strindberg og med den
fulgte disse Vers, der oplæstes af den unge svenske
Digter, Birger Mörner:</p>

<p>   Du som så mangen forhjälpt til lagor, men själf fått blott törnen, 
      tag af en diktares hand kransen, du diktaren gaf.
   Icke behöfs för din konst att leta den tionde musen,
      musernas hele kohort förde du an, musaget!</p>

<p>Jeg holdt en Tale, der i noget forkortet Form er
gengivet i mine Skrifter.*)</p>

<p>Overretssagfører Alfred Christensen bragte en Hilsen
fra Studentersamfundet, hvis Formand han var, til den,
som havde givet Stødet til Samfundets Dannelse.</p>

<p>Efter hans Tale oplæstes der Telegrammer, hvoraf en
Mængde fra betydelige Personligheder og Foreninger i
Norden. Der var telegrafiske Adresser fra Stockholm,
Upsala, Kristiania, Bergen, undertegnede med alle
Sverigs og Norges bedste Navne i Literatur, Kunst
og Politik. Der var Telegrammer fra Finner som
A. E. Nordenskiöld, Albert Edelfelt, Walter Runeberg
og Ida Aalberg, fra Svenske som Carl Snoilsky, August
Strindberg, Gustaf af Geijerstam, Richard Berg,
Hjalmar Branting, John Börjeson, Adolf Hedin,</p>

<p>*) Samlede Skrifter, XV. 421.</p>

<p>August Lindberg, David Bergström, Oscar Levertin,
Vult v. Steyern, Julius Kronberg, Ellen Key, Knut
Wiksell, Karl Warburg, A. N. Bååth, fra Nordmænd som
Edvard og Nina Grieg, Gunnar Heiberg, Knut Hamsun,
J. B. Halvorsen, fra enkelte Tyske, som Georg Treu
og Arno Holz, enkelte Polakker, som Josef Koscielski,
og enkelte Franskmænd, som Taine og Bourget, der havde
hørt om Festen. Men fra de ikke skandinaviske Lande
indløb bagefter Hilsener fra Mangfoldige, der ikke
havde havt nogen Anelse om at en saadan Fest blev
afholdt; navnlig beklagede man i Byer som Varshav,
intet at have vidst.</p>

<p>Her et Par betegnende Telegrammer:</p>

<p>Félicitations d'un vieil ami français, votre admirateur,
qui d'année en année a suivi votre oeuvre.
                                              Taine.</p>

<p>For 25 Aars geniale og epokegørende Rydningsværk i
den aandelige Befrielses Tjeneste sender jeg Dem idag
i Takskyldighed og Venskab min varmeste Lykønskning.
                                          Henrik Ibsen.</p>

<p>Jeg hilser dig højt med Tak og Venskab.
                                Alexander Kielland.</p>

<p>Jeg kan ikke nu være med paa Fest for Dem, men
protesterer mod Rigsdagens Behandling. Man lønner
ikke saaledes et betydningsfuldt Dagværk og bekæmper
ikke Aand med Hunger.
                              Bjørnstjerne Bjørnson.</p>

<p>   Ikvæld jeg ser ved Faklers Skær 
   den tidligt vaagne Stridens Hane, 
   som goel for Kunstens røde Fane 
   dens Marseillais med revne Fjær.
                                Jonas Lie.</p>

<p>   Dem Mann, den fünfundzwanzig Jahr 
   als treuen Streiter fanden; 
   der muthig gegen die drängende Schaar 
   in der Freiheit Bresche gestanden; 
   der gastfrei zu der Weisheit Quell 
   sich Jünger auf Jünger geladen - 
   ihm leuchte des Glückes Sonne hell 
   auf allen künftigen Pfaden.
                           Berliner Tageblatt.</p>

<p>J'aurais aimé, pour ma part, à m'associer d'une
manière plus effective à la fête en l'honneur
du grand écrivain M. Georges Brandes, d'un si
noble et large esprit et qui a compris avec une
si rare perspicacité notre littérature la plus
contemporaine, la plus particulièrement Française
et presque Parisienne, montrant ainsi que les hautes
facultés critiques qui ont distingué les Goethe, les
Tourgueniev et tous les grands cosmopolites n'ont pas
péri dans cette fin du 19. siècle si sauvagement
envahie par l'esprit des haines nationales.
                                       Paul Bourget.</p>

<p>Fra Stockholm kom et Masse-Telegram med denne Ordlyd:</p>

<p>I liflig känsla af det väckande och befruktande
inflytande, Ni utöfvar på Nordens litteratur, bringa
vi Eder vår hälsning och tack for de tjugofem år,
under hvilke Ni med ofortrottad kraft och aldrig
svigtande mod fullföljt edert arbete i odlingens
tjänst.</p>

<p>Fra Norge kom Telegrammer fra Foreninger og Blade
som disse:</p>

<p>I dyb Erkendelse af Deres Betydning for Aandslivet
heroppe sender Det norske Studentersamfund Dem sin
hjerteligste Tak og Lykønskning.
                            Frits Thaulow, Formand.</p>

<p>   Du er den salte Havström som 
   i vore lumre Fjorde kom.
                       Verdens Gang.</p>

<p>For mange kom De som Vækkeren, for alle som
Forbundsfællen i Kampen mod Reaktionen. Norges
Frisindede er idag med og fejrer Deres udholdende Mod,
frejdige Overbevisnings-Troskab og sjældne Evne til
at bringe europæisk Dannelse og moderne Kultur ind i
Norden gennem en glimrende Kundskabsfylde og aandfuld
Stil.
                                      Dagbladet.</p>

<p>Talrigst var naturligvis Telegrammerne fra Danmark. 
De kom fra frisindede Foreninger i Holbæk og Helsingør 
og fra danske Forfattere og Kunstnere, der, som Gustav
Wied, Michael og Anna Ancher, August Enna, ikke var
i Kjøbenhavn.</p>

<p>Før man rejste sig fra Bordet, blev der sunget en
udmærket Vise af Sganarel, der vakte formelig Jubel
og hvoraf disse Strofer maa staa som Prøve:</p>

<p>   Tænk: om Brandes slet ikke var født, 
   eller tænk, om han var bleven Brygger, 
   Saa var slet ingen Ting gaaet i Stykker, 
   ingen Kat - eller Hund havde gøet. 
   Havde Brødet som Slagter han tjent 
   paa de Svin, som skal nu smeltes sammen 
   :|: tænk, hvor dejligt for Dannemark -- jamen, 
   det laa nu'nte for Brandes' Talent. :|:</p>

<p>   Havde Brandes sin Fortid fortrudt, 
   kunde Kultusminister han være. 
   Jeg véd én, som har gjort Carrière, 
   han var rød, men fortrød resolut. 
   Blot man slukker den Ild, man har tændt, 
   hjælper til med at sprøjte paa Flammen 
   :|: værger Kirken og Tronen og - jamen, 
   det laa nu'nte for Brandes' Talent. :|:
Imidlertid havde Fakkeltoget sat sig i Bevægelse. 
Paa Pladsen foran Nikolaj Taarn havde Toget stillet 
sig op og tændt nogle hundrede Fakler. Forrest i Toget
stod Typograferne, saa Studenterne og Arbejderne
med deres Faner. De var paa Grund af Trængselen
langsomt dragne ned ad Vingaardsstræde med Musik i
Spidsen. Over Kongens Nytorv i hele dets Udstrækning,
ja ind i de til Torvet stødende Gader var en umaadelig
Mængde Mennesker stuvet sammen. Man anslog Tallet
til en 30,000, som ventede paa Fakkeltoget i det
lune, næsten sommerlige Vejr. Folk maatte skydes ud
til Siden, og kun langsomt banede Toget sig sin Vej,
bugtende sig som en Ildslange, medens Mængden pressede
sig omkring det som et bølgende Menneskehav. Fra alle
Huse hængte Folk ud af oplyste Vinduer.</p>

<p>Da jeg traadte ud paa Altanen, bevægede Toget sig frem
gennem Bredgade, medens til almindelig Overraskelse
Damer fra Vinduerne vinkede det i Møde og fik Svar
i Form af Hurra.</p>

<p>Først hørte jeg Musiken, Marseillaisen taktfast
spillet. Saa fik jeg de første Glimt af Faklernes
rødlige Skin i den svagt disede Luft, og i Skæret
saas højt baaret Typografernes store Banner med
Johan Gutenbergs Billed. Saa svingede Toget, Hoved
ved Hoved, ind i Concertpalæets Gaard.</p>

<p>Folk stod omkring mig paa Balkonen, lystklædte Damer,
interesserede Mænd. Jeg glædede mig over, at Vejret
var blevet saa gunstigt og over det smukke Syn,
der oprullede sig for mine Øjne.</p>

<p>Man sang fem Strofer, af hvilke den første lød:</p>

<p>   Nu tænder hundred Fakler Gry 
   og lysner over Gaden,
   imens Oktoberaftnens Sky 
   har hængt sit Mulm om Staden.
   Igennem Slud og Taagers Rift 
   hver Fakkels røde Tunge
   skal tegne højt i Lueskrift 
   dit Navn for Danmarks Unge.</p>

<p>Saa sprang Retshjælpens Formand, Overretssagfører
Oskar Johansen op paa et Bord og holdt, ledsaget af
heftigt Bifald den følgende Tale, der senere atter
og atter er bleven anført imod ham og anbragt som en
Hindring paa hans Vej:</p>

<p>Arbejdere, Kunstnere, Studenter hylder vi Aandens
Høvding i Norden!</p>

<p>Unge Hjerters glødende Begejstring lægger vi paa det
Anerkendelsens og Taknemmelighedens Baal, der iaften
slaar sine Flammer højt op om Navnet Georg Brandes!</p>

<p>Arbejdere, Kunstnere, Studenter, siger jeg, kommer vi
Arm i Arm. Og hvorledes skulde det være anderledes?</p>

<p>I lige Grad hader vi. Hader det aandsforladte, det
pengedyrkende, det fladttænkende, spidsborgerlige,
snobbede og hykleriske Bourgeoisi. Dette Bourgeoisi,
der, tilfreds med det bestaaende, fordi det er dem,
der bestaar, konservativt, fordi det er dem, der
bevares, udgør enhver ny Tankes, ethvert Fremskridts
svorne Fjender. Smaalighedens, Forsigtighedens og
Pænhedens glatte Ulastelige.</p>

<p>Ja tilvisse, vi hader dem.</p>

<p>Men fælles i Had er vi ogsaa fælles i Kærlighed.</p>

<p>Os fylder Livets ideale Magter, forjagne
andetstedsfra, Frihedens og Retfærdighedens hellige
Ideer. I Ungdommens modtagelige Sind, i Arbejdernes
trofaste og troskyldige Hjerter, dér gemmes
Livsværdiernes ædleste Guld.</p>

<p>Vi Kunstnere og Studenter, vi forlanger fremfor alt
ét: Frihed. Thi Frihed er Aandens Livsbetingelse.</p>

<p>Og vi Arbejdere, vi har ét første Maal: Retfærdighed. 
Thi Retfærdighed er Lykkens urokkeligste Grundlag.
Hvorledes skulde vi da undgaa at finde hinanden paa 
en Tid, hvor Uretten, anset, sidder paa Magtens Trone,
hvor Friheden i stedse snevrere Krese omspændes af 
Alliancen: Hundenes Kobbel og Hof-Jægernes
byttegridske Flok.</p>

<p>I Sandhed. Svigtede vort Sammenhold nu, da saa
det sort ud herhjemme. Men det gør det ikke. Og
det vil det ikke gøre, saa længe Bornerthedens og
Brutalitetens stærke Magter ikke er styrtede i Gruset,
hvorfra de, hastig tilsandede, aldrig vil rejse sig
mere.</p>

<p>Det lover vi hinanden med al vor Vilje. Det lover
vi Den, der er os det levende Symbol paa alt det,
som udgør vor stadige Stræben, vor inderste Trang,
Frihedens glødende Apostel, Retfærdighedens
utrættelige Talsmand, Georg Brandes.</p>

<p>Som et Trompetstød virker dette Navn paa os.</p>

<p>Hvor ofte har vi ikke midt i Kampen hørt det klinge
langt forude, kaldende os fremad. Hvor ofte har det
ikke lydt til os, æggende, hidsende, vækkende os
til ny Anstrengelser, naar Modet en Stund var ved at
svigte, og Hovedet træt sank ned paa vort Bryst.</p>

<p>Georg Brandes trættedes ikke. Hans Mod svigtede
aldrig.</p>

<p>Lige kraftigt, lige ungt klinger hans Raab til os nu
som bestandig. Langt forude, altid hvor Kampen raser
stærkest, Faren er størst.</p>

<p>Og hvorledes har ikke hvert Værk, han har udsendt,
været som et mægtigt Projektil, sønderbrydende
Reaktionens og Dumhedens tryggeste Forskansninger,
spredende Lys og Luft til alle Sider.</p>

<p>For det alt, for alt, hvad Georg Brandes har været
for os, for det danske Folk, siger vi Tak. Ikke som
vi burde, thi det formaar vi ikke. Men efter vor
bedste Evne, saa oprigtigt, saa varmt, saa inderligt,
som danske Arbejdere, danske Studenter, dansk Ungdom
formaar.
Vi er de ideale Magters Repræsentanter i vort Samfund. 
Vi er Frihedens og Retfærdighedens menige Hær.</p>

<p>Som saadan hylder vi den Fane, paa hvilken disse Krav
i 25 Aar har vajet over vore Hoveder, den hellige,
rene Fane, der hyppig besudlet, aldrig plettet,
bestandig vil samle os, bestandig vil føre os fremad.</p>

<p>Som Saadanne svinger vi vore Fakler til Din Ære, et
ringe Genskin af det Frihedens og Retfærdighedens
Fakkeltog, Du ser glødende lyse i vore Hjerter og
Tanker, i de mange Tusinders, hos hvem en Gnist af
Din Aand har tændt en Flamme, der altid voksende,
altid stræbende opad, aldrig vil dø.</p>

<p>Saa lidt som Georg Brandes' Navn, Georg Brandes'
Betydning for det danske Folk.</p>

<p>Georg Brandes længe leve!</p>

<p>Jeg bøjede mig lidt frem over Balkonen og svarte:</p>

<p>Tak for de Fakler! Tak for De tændte dem og bar
dem. Lad dem flamme højt, lad dem lyse vidt! Vi
trænger til Ild hertillands, Ild i Sindene, Ild i
Viljerne, blodrød Ildhu, som varer et Liv igennem.</p>

<p>Tak for de Fakler! Fakler i Natten, det betyder
Haab i mørke Tider. Man bar dem i Oldkirkens Dage
Paaskelørdag for at varsle, at Opstandelsens Triumf
var nær. Maatte Oprejsningens Triumf i vore Dage ikke
være altfor langt borte!</p>

<p>Jeg tager Varsel af al denne Ild: Det er smukt,
det er godt, at Arbejdere, Kunstnere og Studenter i
Forening bærer Fakler. Bliv i Vanen, saa faar vi Lys.</p>

<p>Intet Element er saa renligt som Ild. Ild renser
Luften. Maatte den rense den daarlige, daarlige Luft
i denne By!</p>

<p>Der er intet Element saa muntert som Ild. Synet virker
paa Nerverne som Musik og som Vin. Maatte det opmuntre
Sindene i dette Land!</p>

<p>Faklens Lys er som Tankens Lys. Det slukkes ikke af
Regn, pustes ikke ud af Mundsvejr, end ikke af en
Storm af Mundsvejr. Tankens Lys er uudslukkeligt. Og
Frihed og Retfærdighed er to Fakler, der tændes ved
hinanden.</p>

<p>Tak for disse Fakler! Lad dem lyse, lad dem varme,
lad dem sætte Ild paa Fordomme og Løgne! Lad dem
opbrænde alle Tankelig fra henfarne Tider!
Og gid Den, som er træt af at bære Faklen, vil række
den til En af den næste Slægt!</p>

<p>Morgenstjernen hedder paa Latin Lucifer, det vil sige
den som bærer, som bringer Lyset. Gamle Kirkefædre,
som misforstod et Skriftsted, har indbildt sig selv og
andre, at denne Morgenstjernens Aand, denne Lucifer,
som bragte Lyset, var en Djævel.</p>

<p>Tro aldrig det! Det er den dummeste, den farligste
Overtro af alle. Det Folk, der tror det, er
fortabt. Lucifer, Ildens Ophav og Flammens Bærer
og Luernes Aand, hvis Sindbilled er den Fakkel, han
svinger, det er selve den Livets Gnist, der gløder
i Blodet; det er selve den Kundskabens Stjerne,
der lyser paa vor Himmel; det er den gode Aand.</p>

<p>Han er en Lysets Engel. Tro aldrig den Løgn, at Lysets
Engel nogensinde faldt eller kunde falde!</p>

<p>Tak for de Fakler! Lad dem flamme højt! Lad dem lyse vidt!</p>

<p>Man svingede Faklerne, man raabte og man klappede,
mens Gnisterne steg op imod Altanen i en Sky af
Røg. Dejligt blev Skuet, da Faklerne kastedes sammen
i Baal og gyldenrødsort Flammeskær i Røgmulm løftede
sig fra Baalet.</p>

<p><pb n="15" />.</p>

<p>Fakkelbærerne og deres Følge blev ved Midnatstid
bænkede i den store Sal, fik Punsch og afsang flere
Sange. Iblandt dem var en af en ung Student (senere
Redaktionssekretær ved Politiken) P. C. V. Hansen,
hvis Slutnings-strofer lød:</p>

<p>   I Kampens Larm saa mangen Stridsmand skifted snart Kulør, 
   og nogle slog til "Ridder" sig paa ham, de fulgte før.
      Hver en Løgn blev slugt,
   hver en List blev brugt 
   -- end fik dog Dværgene med ham ej Bugt.</p>

<p>   Som klare Lyn hans Tanker gennem Mulm og Mørke brød,
   og tætte Skarer samled sig, saasnart hans Stemme lød.
      Svandt den første Flok,
      stadig var der nok, 
   nye sig fylked om hans Førerstok.</p>

<p>   Du Tankedrot,, du "Lynildsmand", du Danmarks bedste Søn, 
   som spredte Glans om Danmarks Navn, kun ringe blev din Løn.
      Guld du ikke spandt,
      et dog vist du vandt; 
   Ungdommens Hjerter fast til dig du bandt.</p>

<p>Herman Trier, Morten Pontoppidan, Birger Mörner og
Pianofortearbejder Holst talte, den sidste paa de
danske Arbejderes Vegne.</p>

<p>Jeg svarte: Tak for Alt! De faar mig virkelig til
sidst til at tro, jeg nu regnes med blandt Byens
bedste Mænd. Tidligere har jeg aldrig kunnet tænke
mig en Anledning, hvor jeg vilde blive regnet
med til disse, uden en eneste, mindre hyppigt
forekommende. Det hændte i Aaret 1347, at Kongen
af England, der belejrede Calais, lovede at Skaane
Byen, ifald man sendte seks af dens ypperste Borgere
ud til ham, barfodede, skjorteklædte, med Strikken
om Halsen, "for at han kunde handle med dem efter
sin Vilje." Ifald det lod sig tænke, at en fremmed
Feltherre laa for Kjøbenhavn og paa lignende Vilkaar
gik ind paa at afstaa fra Plyndring og Blodsudgydelse,
saa var dette den eneste Lejlighed, hvorved jeg
hidtil har kunnet gøre mig grundet Haab, ja nære
sikker Forventning om, at blive regnet med blandt
Byens mest udmærkede Mænd. [Rodins berømte Gruppe
var dengang endnu ikke til].</p>

<p>Jeg har ikke gaaet ad den lige Vej til Hæder.</p>

<p>I et tysk Vittighedsblad er tegnet to Drenge, der
læser paa en Afviser Indskriften: "Denne Vej er ingen
Vej. Den som alligevel gør det, betaler en Bøde af
tyve Mark." - Er du gal, siger den ene, vil du gaa
dér? Der er jo ingen Vej. - Fæ, svarer den anden,
var der ingen Vej, saa stod der jo ikke: Denne Vej
er ingen Vej.</p>

<p>I min Ungdom kom jeg til en saadan Afviser: "Denne
Vej er ingen Vej." Hvorpaa jeg gik ad Vejen.
Saaledes fik jeg mange imod mig: De véd, at Alt,
hvad der her i Landet er godt, det begynder med Danne:
Dannemand, Dannekvinde, Dannished, Danebrog, Danevang
osv. Alt dette fik jeg imod mig lige fra Danehof til
Danefæ.</p>

<p>Tak fordi De har vist mig, at jeg nu ogsaa har
noget for mig, en Ungdom af Arbejdere, Kunstnere og
Studenter, og en Ungdom, bag hvis Demonstration der
forhaabentlig staar andet og mere, Mænd med Tanker
og Viljer.</p>

<p><pb n="16" />.     ,</p>

<p>Der blev i de Dage paa dansk Grund skrevet ikke lidt
til Hæder for mig. Jeg var Niels Møller taknemmelig
for en Artikel i Illustreret Tidende, i hvilken
han forsvarede min Holdning overfor Rasmus Nielsens
Filosofi og Heibergs hegelianske Æstetik, min Kritiks
psykologiske og historiske Præg og særligt tog mig
i Forsvar mod Beskyldningen for at nære Ringeagt for
Danmarks ældre poetiske Literatur. Hans Indsigelser
var saa velbegrundede som hans Anerkendelse var
maadeholden og smagfuld. I Bladet København havde den
<pb n="25" />. Oktober en hel Skare ældre og yngre Forfattere,
norske og svenske som danske, skrevet Vers og
Prosa til min Ære. Der var Bidrag af Drachmann,
Schandorph, Amalie og Erik Skram, Nils Collett Vogt,
Sophus Michaelis, Gabriel Finne, Gustav Esmann, Viggo
Stuckenberg, Birger Mörner, Kristofer Kristofersen,
Herman Bang, Lauritz Petersen, Rosenkrantz Johnsen,
Arne Dybfast, Sophus Claussen, Axel E. Betzonich,
Agnes Henningsen, Oscar Madsen, Carl Ewald.</p>

<p>Rent literært maatte det da synes, som havde jeg nu
sejret. Dersom jeg havde indbildt mig, at jeg ved
det Opnaaede havde imponeret mine Landsmænd eller
bragt Modstanden imod mig til Taushed, saa var jeg
straks blevet
smerteligt skuffet. Heldigvis nærede jeg ingen saadan
Indbildning.</p>

<p>De fleste af Hovedstadens Blade reducerede
Festlighederne for mig til det ringest mulige. 
Berlingske Tidende bemærkede, at i Toget saas
"nogle enkelte Studenter,"  Bladet havde hørt noget
Bifald og "en delvis stærk Hyssen;" Dagens Nyheder
iagttog, at "de store Menneskemasser gennemgaaende
ikke viste Spor af Deltagelse overfor Demonstrationen"
og beklagede at man havde draget mig ud af den Stilhed
"der til Held for mig havde begyndt at danne sig om
min Person", Avisen gjorde gældende, at Fakkeltoget
var det tarveligste, der var set i Kjøbenhavn.</p>

<p>Dagbladet tog Anledning af den Omstændighed, at Gustav
Johannsen, Danskhedens Talsmand i den tyske Rigsdag,
den Dag var kommen til Byen, til at udvikle hvilken
Skam og Græmmelse han havde maattet føle ved Synet af
disse Fakler. Den Ædle, som skrev det, kunde jo ikke
vide, at Gustav Johannsen samme Dag havde ladet mig
bede om at tilbringe den næstfølgende Aften med ham.</p>

<p>Bladet forargedes over at man i mig hyldede Manden
"der havde døbt vor egen nationale Kamp med det
stygge Smædeord Fædrelanderi." Beskyldningen var saa
taabelig, at jeg nu neppe begriber, jeg dengang lod
mig forlede til at stemple den som "en lumpen Løgn,
en gemen Bagvaskelse," og Bladets derpaa følgende
videre Redegørelse var saa ubeskriveligt ynkværdig,
at jeg ogsaa overfor den havde kunnet spare mig det
Svar, jeg skrev. Men jeg var da i en Stemning, som
bevægede mig til at opsøge Løgnere i deres Smuthuller
og drive dem ud - en saa uoverkommelig Ting, at man
i de allerfleste Tilfælde lige saa godt først som
sidst kan opgive Foretagendet.</p>

<p>Til Udlandet blev i Telegrammer og Korrespondancer
Beretning om Festen givet i nogle Linjer som sagde:
Kongehuset og hele Embedsstanden, saa vel den militære 
som den civile, holdt sig borte fra den. Det var et af
Fritænkere og Socialister afholdt Orgie, ved hvilket
Kristendommen blev haanet og Lucifer forherliget.</p>

<p>Det var sandt, at yderst faa Embedsmænd deltog. 
De vidste, det vilde ikke blive dem tilgivet. 
Nogle yngre Privatdocenter ved Universitetet, 
der havde været tilstede, lod Kultusministeren, 
Hr. Goos, kalde til sig og meddelte dem, at de, 
saa længe han var Minister, aldrig skulde faa 
nogen Ansættelse i Danmark. - De fik den, da han 
var gaaet af.</p>

<p>Den gamle Maler Israels skrev mig til fra Haag og
spurgte mig i skaansomme Ord, om Festen for mig
havde været en saadan Fiasco, som Korrespondancerne
til de hollandske Blade fortalte. (De besørgedes af
Falkman). Alt, hvad de havde meddelt, var negativt,
hvem der ikke havde været med, ikke Kongehuset, ikke
Adelen, ikke Embedsstanden, næsten ingen Studenter
eller Kunstnere. Han bad mig oplyse ham om den rette
Sammenhæng.</p>

<p>Kunde saaledes den Hyldest, der ved denne Lejlighed
var vist mig i Kjøbenhavn og af Mænd og Kvinder
fra de nordiske Lande, i ingen Henseende komme min
Stilling i Evropa og Amerika til Gode, saa viste det
sig ogsaa snart, at den intetsomhelst Tidsskel satte
i min Anseelse som offenlig Personlighed eller i mit
Forhold til Læseverdenen i Danmark-Norge. Min Læsekres
forblev nøjagtigt af samme Omfang. Da hen ved fire Aar
derefter i Juli 1895 Antallet af Subskribenter paa mit
da heftevis udgivne Værk om Shakespeare kunde opgøres,
viste det sig, at det i Alt beløb sig til 750.</p>

<p>Danmark er det Land, hvor den, der ikke kryber til
Korset, hvert Aar begynder forfra i sin Stræben for
at hævde en aandelig Position. Da ikke fem Maaneder
efter hine Festligheder det danske Folketing paany
forhandlede om
min Person, og Hørups Gruppe i Forvisning om
Umuligheden af at skaffe mig Professorgagen havde
nedsat Forslaget til at gælde 2000 Kroner aarligt,
havde, som alt berørt, Folketingets Flertal vendt sig
imod mig, og Hr. Goos, som var Hovedtaleren, støttede
sig til at jeg ved at modtage et Fakkeltog, som for
en stor Del bestod af Arbejdere, havde afsløret mig
som Socialist og gjort mig umulig. Det blev desuden
paany kraftigt gjort gældende imod mig, at jeg end
ikke selv havde villet indgive nogen Ansøgning.</p>

<p>Hørup holdt ved den Lejlighed en Tale, hvori
han bl. a. sagde: "En Række Medlemmer har siden
ifjor forandret deres Stilling til vort Forslag
om Dr. Brandes. Hvorfor? Ordføreren sagde, at det
var, fordi Brandes siden da er bleven indlemmet i
det socialdemokratiske Parti. Hørdum har oplyst, at
Partiet ikke deltog i Festen. Forresten burde det have
glædet Ordføreren, at der er saa megen Interesse i den
arbejdende Befolkning, at den har kunnet slutte sig
til en saadan Fest. Det ser smukt ud i Modsætning til
Lunkenheden hos en Del af de saakaldte Dannede. Det
var ikke en Socialdemokrat, men en Student, der talte
om Hadet, og det var Hadet til Spidsborgerligheden
(Tutein: Ja, det er os). Naar det ærede Medlem siger
det; men nogen Nødvendighed var der dog ikke for, at
Ordføreren meldte sig ved det blotte Ord Spidsborger.</p>

<p>"At bebrejde os at vi kun har opstillet denne ene
Understøttelse er ubilligt; vi havde kun den ene
Dr. G. Brandes; der var ikke flere af den Slags ..... 
Ministeren siger, at han angriber Samfundet. Sligt 
læser man i daarlige Aviser, men Ministeren deler dog 
vel ikke den kinesiske Anskuelse, at Samfundet er 
færdigt, som det er, og at alt Nyt er Uorden. Ligesom 
det økonomiske Samfund ikke er Summen af de 
forhaandenværende Værdier, men disse Værdier i Arbejde, 
Vækst og Udfoldelse, saaledes er ogsaa det aandelige
Samfund en fortsat Udvikling. Den, der bringer noget Nyt,
ødelægger ikke Samfundet, men beriger det. Ministerens
Standpunkt er fra Middelalderen, men hører ikke
hjemme i et Aarhundrede, der anerkender Aandens
Frihed, bygger paa Religionsfrihed og det personlige,
moralske Ansvar.</p>

<p>"Brandes maa vente til han har sejret, siger Ministeren. 
Men han har jo sejret. Der skrives ikke en Bog og ikke 
et Blad her i Landet, ikke en Anmeldelse i en Avis, uden 
at Brandes' Indflydelse præger det. Man siger ikke altid 
Tak for hvad man laaner af ham, men derfor er Gælden ikke 
mindre. Faa oplever, saaledes at sejre, at Alle i deres 
levende Live enes om dem. Men Brandes er trængt igennem 
i de Dannedes Kres, hvorfra hans Virksomhed paa anden 
Haand vil brede sig længere ned. Den bekendte Adresse er 
et Vidnesbyrd derom, ogsaa den meget omtalte Fest.</p>

<p>"Det, der nu sættes i Scene imod Brandes, er da
ogsaa kun simpel økonomisk Krig mod en Mand, der
hylder Anskuelser, som man ikke kan lide. Men
Benyttelsen af Statens Midler og Magt til at
begunstige visse Meninger og undertrykke andre,
det er ikke Aandsfrihed, men det er Fordummelse."</p>

<p>Fire Maaneder efter at denne Tale var holdt ansatte
Kultusminister Goos Dr. Paludan som Professor
ved Universitetet i den siden Hauchs Død ledige
Plads. Kort i Forvejen var han, formodentlig som
Stiller af det uhumske Regeringsblad Avisens Redaktør,
blevet Ridder af Danebrog. I noget over tyve Aar
havde Pladsen staaet ledig. Da Paludan foresloges,
havde det filosofiske Fakultet enstemmigt erklæret sig
imod ham og derefter havde det samlede Konsistorium
protesteret (næsten enstemmigt, kun Hr. Matzen var for
Ansættelsen). Alligevel blev Hr. Paludan Professor,
fordi Renegaten Goos skulde godtgøre sin Iver.
Folkevittigheden paastod, at han i Sandhed kunde kalde
sig "Professor af Guds (eller Goos's) Naade." Det
blev da ogsaa skralt for ham med Tilhørere. Men
alt dette gjorde ingenlunde Pladsen usmagelig for
Hr. Paludan. Han var ikke af dem, der lader Vinen
staa, fordi den smager af Proppen. Han var af dem,
der spiser Proppen, fordi den smager af Vinen.</p>

<p>Naar jeg dvæler ved denne Ynk, saa er det, fordi den
var og er sindbilledlig for Tilstandene i Danmark,
hvor den aandløseste Reaktion paa det literære og
kunstneriske Omraade stadigt støttes og fremmes af
politiske Renegater. Iøvrigt har Forholdet intet
for Danmark Ejendommeligt. Det er ens allevegne. Som
Goethe siger: Den empirisk sædelige Verden bestaar
for største Delen kun af ond Vilje og Misundelse.
RØDT OG GRAAT</p>

<p><pb n="1" />.</p>

<p>Jeg kendte nu tilbunds min Stilling som aandelig Fører
paa dansk Grund. Talte jeg i fleres, i en Gruppes,
endsige i det danske Folks Navn, faldt man mig straks
i Ryggen, misbilligede og fornegtede mig. Afslog jeg
at optræde, gjorde man fra de forskelligste Sider
gældende, at jeg svigtede min Pligt, anførte Noblesse
oblige og andre smukke Talemaader.</p>

<p>Hørup skrev, uden Hensyn til mig, vel med Tanken
rettet paa sig selv, i de Dage: "I Danmark udpeger
man til Førere de Mænd, som Alle er enige om at holde
nede. Du burde gøre det, siger man, og man mener:
Vi Andre forbeholder os at svigte dig og falde
dig i Ryggen og spænde Ben for dig den Dag, du skal
handle. Man siger ikke: "Før an, vi følger", men "Før
an, vi gør vort Værste", og bagefter føjer man til:
"Det var ogsaa en Skam, at han holdt sig tilbage." -
Det blev Formelen for Resten af mit Liv i Danmark.</p>

<p>Politisk var dette en Stilstandens Tid paa dansk
Grund, ingen Begivenheder og ingen Fremgang. Men i
den Taage, som det politiske Hykleri og det offenlige
Livs Forløjethed udbredte, forberedtes ihærdigt
Oppositionspartiets Opløsning, idet Halvdelen deraf
stedse inderligere smeltede sammen
med selve det grundlovsbrydende Parti, som det
gjaldt om at bekæmpe, og forbandt sig med det imod
de udholdende Partifæller. Statskupet 1885 havde
forenet de tre Fjerdedele af Folket i Løftet om
utrættelig Modstand mod det Ministerium, som havde
sprængt Forfatningen. Ved de nu forestaaende Valg
var Halvdelen af de saaledes Forbundne dels træt
og mør af Striden, dels ængsteligere for Arbejdere
og Husmænd end for ejendomskonservative Godsejere
og Professorer, i Stilhed besluttet paa at stemme
sammen med det Ministeriums Tilhængere, man for et
Skins Skyld endnu paastod at bekæmpe. Overløbere
vilde de Paagældende selvfølgelig ikke kaldes; nej,
de hævdede, at Folket vilde Fred og Forsoning, var
sygt af den indbyrdes Krig. Ivrigst blandt dem var
Gammelgrundtvigianerne. Som Hørup da sagde: "Morsomt
nok er der blandt disse Træthedens Herolder nogle
af den gamle, urdanske Folkeaands mest langskaftede
Bersærker, Sønner af Holger Danske, Sønnesønner
af Thor med Hammeren, kraftige Lægge, som paa
Folkeaandens Vegne har vandret med Bukserne inden
i Støvlerne lige fra de gik til Præsten. For deres
Syn har den evig unge Folke-aand pludselig forvandlet
sig til et gammelt, udslidt og selebrudt Øg, der ikke
vil mere og ikke kan mere, der har trukket længe nok
for Frihedslæsset og som endelig har lagt sig midt
paa Landevejen, plat i Provisorie-Sølen, for ikke at
rejse sig mer."</p>

<p>Influenzaen rasede i Kjøbenhavn og udenfor Kjøbenhavn;
Befolkningen var syg i Kroppen og syg i Viljen, ret
i rivende Nedgang, medens man da som altid indbildte
sig, at Fremskridtet Dag for Dag vandt Jordsmon og
med hul Begejstring proklamerede dette Fremskridt.
<pb n="2" />.</p>

<p>Jeg selv passede min daglige Gerning. Nye Udgaver
af mine Bøger, som var blevne fornødne, tvang mig
til Gennemsyn af Hovedstrømningernes femte Del,
derpaa til grundig Omarbejdelse af den tredie Del,
som efter atten Aars Forløb endelig fik den Skikkelse,
jeg fra først af ikke havde mægtet at give den, og
af fjerde Del, som kun blev gennemrettet og udstyret
med enkelte Tilføjelser. Et Værk af den Art er som
et Konversationsleksikon eller som Befæstningen
omkring en By. Saasnart Arbejdet er fuldført, maa
det genoptages og udbedres.</p>

<p>Jeg holdt ved en Forestilling paa det fri Teater et
Foredrag om Bredahl, for Arbejderne i Rømersgade et
Foredrag om Renan, og stod i en stærk Brevveksling
med Hensyn til Overførelsen af mine Arbejder paa
Russisk, Czechisk og Polsk. Paa Universitetet holdt
jeg den tredie, afsluttende Række af mine Foredrag
om Shakespeare, som optog mig i højeste Grad, om jeg
end vidste, at jeg maatte have et Ophold i England
med Studier i Britisk Museum bag mig, før jeg kunde
udarbejde dem til Trykken. Der gik da ogsaa Aar hen,
før jeg var saa vidt.</p>

<p>Min Forbindelse med Udlandet var ret levende. Fra
Frankfurt, hvor man alt i 1884 havde valgt mig ind i
Udvalget for Oprettelsen af Schopenhauers Mindesmærke,
modtog jeg Meddelelse om at det var fuldendt, fra
Amsterdam blev jeg anmodet om at medvirke ved en
Publikation til Ære for Moleschott, fra Milano ved en
til Ære for Christofer Columbus, fra Petersborg ved
en til Fordel for de af Hungersnøden medtagne Egne;
fra Belgien blev jeg anmodet om at udnævne Medlemmer
for de tre nordiske Riger til Laveleye-Comitéen,
som skulde uddele Præmier i Statsøkonomi, og alle
mine Indstillinger blev fulgte.
Fra en hollandsk Guvernementslæge i Pati paa Java
kom en Dag et Brev, som rørte mig, fordi det deri
hed: "Vær overbevist om, at De, uden at De aner det,
rundt om paa de fjerneste Steder har Venner siddende,
der har fulgt Deres Færd med Beundring fra først af,
og for hvem hvert nyt Arbejde af Dem er den mest
velkomne Gave, som Posten bringer."</p>

<p><pb n="3" />.</p>

<p>En meget livlig Correspondance med Danske i
Nordamerika fulgte det Aar og de følgende. En Mængde
Landsmænd derovre havde sat sig i Hovedet, at der
burde oprettes et Professorat for dansk Sprog og
Literatur ved Universitetet i Chicago og at jeg var
Manden, som skulde og maatte overtage Pladsen. Da
mit Navn var ret kendt i Nordamerika, mentes dette
at ville styrke de Danskes Stilling derovre. Der blev
skrevet hele Aviser fulde af Artikler, som skulde dels
paavirke den amerikanske Regering, dels overvinde
mine Betænkeligheder. Man holdt mig for Øje den
efter danske Forhold betydelige Embedsløn, jeg vilde
modtage, dernæst den overordenlige Indflydelse, jeg
vilde blive sat i Stand til at udøve paa Skandinaverne
i Fristaterne, hvis Tal var stort. En af Staternes
betydeligste Danske skrev til mig: "Forstaa det dog,
det er ikke et Kateder, men en Trone, der tilbydes
Dem." Jeg for min Del havde gjort alt for mange
Erfaringer med den Følgagtighed og Tilslutning,
jeg med Sikkerhed kunde paaregne blandt Nordboer,
til at Opfordringerne skulde friste mig. Da min
Modstand ikke lod sig overvinde, tabte efterhaanden
mine Tilhængere Lysten til at virke for mig.</p>

<p>Det samme var Tilfældet i Norge. Dér var fra Aar til Aar 
Iveren steget for at faa mig knyttet til Kristiania
Universitet. Et Avis-Felttog var aabnet, og ikke faa
talte med formelig Lidenskab min Sag. Den ildfuldeste
af alle var Den, som havde mest Interesse i at
jeg ikke kom, nemlig den Mand, som i dette Øjeblik
beklæder Stillingen, han undte mig, Gerhard Gran. Lars
Holst, da Statsrevisor, lagde ligeledes sin hele
Indflydelse i Vægtskaalen for mig, og Regeringen
erklærede sig villig til at undertegne min Udnævnelse,
saa snart jeg indsendte en Ansøgning. Men jeg kunde
ikke overvinde mig til at gøre det, overbevist som jeg
var om, at man med sin udprægede Patriotisme meget
snart vilde kræve min Fjernelse som dansk, og endnu
mere overbevist som jeg var om, at jeg paa norsk Grund
ikke vilde kunne trives. Nordmændenes Selvfølelse
var mig for stærk. Atter og atter fremhævedes
f. Eks. dengang i norske Blade, at Norge var den
anden blandt Europas søfarende Magter. Det vilde jo
dog kun sige, at det besad en overordenlig Mængde af
smaa daarlige Træskibe og Sejlskibe. Jeg var vis paa,
at Værdien af blot Hamborgs og Bremens Dampskibe var
den mangedobbelte af alle norske Skibes.</p>

<p>I de Dage havde jeg Besøg af en norsk Universitetsprofessor, 
til hvem jeg udtalte mig om den Højde, 
Nationalforfængeligheden nu havde naaet: Det er, sagde 
jeg, nu som i Oldtiden, hvor hverken Grækere, Jøder eller 
Romere tvivlede paa at være de Udkaarne. I de nordamerikanske 
Fristater er det en Troessætning, at Landet og Folket er 
Jordens første, i England ligesaa, i Frankrig ligesaa, i 
Tyskland ligedan, endda med et Højtryk; ingen Italiener
eller Hellener tvivler paa sit Folks Overlegenhed i Kraft 
af dets Afstamning; selv i det lille Danmark indførte 
Grundtvig Troen paa, at de Danske var Guds Hjertefolk, til 
hvilket han trænger. Og, tilføjede jeg med et Smil: Ikke 
sandt, i Norge er der ikke faa, for hvem Nordmændene uden 
videre er Jordens ypperste Folk? - Professoren blev lidt rød i
Kinderne og sagde, idet han trak paa Ordene: "Jeg maa
tilstaa, det mener ogsaa jeg."</p>

<p>En saadan Tro er jo som nyttig Illusion til en vis Grad 
en Styrke, men gør en Fremmeds Stilling i Folket usikker.</p>

<p><pb n="4" />.</p>

<p>I Kjøbenhavn henvendte ikke sjældent Ubekendte sig
til mig med personlige Henvendelser af besynderlig
Art. Saaledes netop hyppigt i Vinteren 91-92. En Dag
indfandt en Søofficer sig, en velopdragen Mand, for
at spørge mig, om jeg virkelig hyldede og forkyndte
den Lære, at en Søn burde vise sig uforskammet mod
sin gamle og meget værdige Fader. Da jeg bad ham
forklare mig, hvad dette Spørgsmaal skulde sige,
udviklede han, at i en Familie, der stod ham nær,
beraabte Sønnen sig under sin utaalelige Adfærd
overfor Faderen, en hæderlig Koffardi-Kaptajn, stadigt
paa mig og mine Lærdomme. Forundret udbad jeg mig
den unge Mands Navn. Jeg havde aldrig hørt det. Man
bønfaldt mig imidlertid, i Kraft af den Indflydelse,
jeg formentlig udøvede over Ynglingen, at hidføre en
mindre ulidelig Tilstand, og snart kom Faderen selv,
der gjorde det bedste Indtryk, for at anmode mig om at
tale Sønnen til Rette. Ved Krydsspørgsmaal kom jeg til
den Overbevisning, at uhyggelig kvindelig Indflydelse
var den sande Aarsag til Familiens Opløsning; men
jeg lovede at gøre hvad jeg kunde, og fik under et
Paaskud den unge Mand til at søge mig. En vammel,
blegfed Fyr stod paa den berammede Dag i Døren. Jeg
underkastede ham, uden at han begreb, hvor jeg vilde
hen, et skarpt Forhør. Det viste sig da, at han aldrig
havde hørt mig tale paa Universitetet, aldrig havde
læst en Bog af mig. Han troede at have læst en enkelt
Avisartikel af mig, men da jeg gik ham paa Klingen og
vilde vide dens Titel og Indhold, viste det sig, at
den var af en anden. Da jeg var saa vidt, spurgte jeg
ham ret barsk, med hvad Ret han da beraabte sig paa
mig, naar han gjorde sin gode Fader Livet surt. Han
blev saa flov, som Situationen medførte. Desværre
gjorde, som jeg havde frygtet og forudsagt Faderen,
min Indskriden kun Ondt værre.</p>

<p>Bedre Held havde jeg med mig i en anden, mere
sammensat Sag. En Dag kom en ung Pige til mig,
medtaget og forgrædt, og bad mig hjælpe sig, da jeg
efter hendes Paastand var den eneste, som kunde. -
Hvorom det drejede sig? - Hendes Forlovede havde
brudt med hende. - Hvad jeg i den Sag formaaede? -
Alt, thi den unge Mand vilde sikkert forsone sig
med hende paany, ifald jeg kraftigt opfordrede
ham dertil. Saa megen Pris satte han paa mig. -
Selvfølgelig betonede jeg Vanskeligheden ved at
indblande mig i saa intime Anliggender og min afgjorte
Tvivl om at kunne udøve nogensomhelst Indflydelse paa
den unge Herre. Tilmed stred det mod min Overbevisning
at bevæge en Modstræbende til Samliv med et andet
Væsen. - Men det fortvivlede Pigebarn opgav ikke
sin Sag, og aftvang mig ved sine Bønner et Løfte om
at sende hendes Forlovede et Brev og bede ham komme
til mig. Dog først fortalte hun mig naturligvis sin
Historie:</p>

<p>En vel fyrretyveaarig Mand, Husven i Forældrenes Hus,
saa fortrolig med Moderen, der tilbad ham, at han af
denne stadigt i al Hemmelighed modtog Understøttelse
af Husholdningspengene, havde forført hende, da
hun kun var seksten Aar gammel. Selv var denne Mand
Ægtemand og flere Gange Fader. Da hun saa var bleven
med Barn, var hun bleven bortsendt, og havde i Stilhed
i Udlandet bragt sit Barn til Verden. Kort derefter
var det døet. Efter hendes
Tilbagekomst fortsattes Forholdet, dog under stærk
Modstræben fra hendes Side. Snart derefter traf
hun under et Ferieophold paa Landet en ung Mand, der
forelskede sig i hende, og, da han troede at mærke
sig genelsket, anholdt han om hendes Haand. Hun havde
givet Afslag, da hun ikke betragtede sig som fri og
ham værdig. Men da han et Aar derefter gentog sit
Frieri og ikke vilde lade sig afvise med Forsikringen
om en Ligegyldighed, han fornam som paataget, havde
hun meddelt ham det Væsenlige af sin Fortid og spurgt
ham, om han endnu stod ved sit Ord. Han havde svart,
at saa pinligt det Skete end var ham, vilde han
ingenlunde derfor trække sig tilbage, blot hun for
Fremtiden var hans og hans alene.</p>

<p>Saasnart den unge Pige havde meddelt den ældre Mand,
at det nu maatte være forbi imellem dem, havde denne
opsporet og opsøgt den yngre, havde indledet Samtalen
med det brutale: "Jeg hører, De vil gifte Dem med
min Elskerinde", og derpaa meddelt den pur unge,
uerfarne Studerende en saadan Mængde afskrækkende
Enkeltheder, at denne nu mente, hans Forlovede ikke
havde fortalt ham Alt og følte sig frastødt. Hvad
mærkeligere var og psykologisk besynderligere,
den ældre fik herved en saadan Magt over den yngre,
at denne formelig gik op i ham, intet Skridt foretog
uden at raadføre sig med ham, og i ham nu saa blot
en klog og overlegen Mand, vel egnet til Mentor. Saa
stærk var, som Pigebarnet forsikrede mig, den ældres
Indflydelse, at den i mit Brev angivne Mødetime ikke
maatte levne det unge Menneske Tid til at henvende sig
til sin aandelige Formynder med Spørgsmaalet, om han
burde gaa til mig eller ej. Thi den ældre hadede mig
og havde i Aviserne angrebet mig - for Usædelighed.</p>

<p>Opgaven var ikke let. Det gjaldt først om at gøre den 
unge Mand tryg, opfinde en Historie, tale med ham om alt
muligt andet end hans personlige Forhold, dernæst
om at indgyde ham Mistillid til den ældre, vise
ham, at denne var en Erkehykler, der under Skin
af Velvilje mod ham kun vilde sikre sig Bevarelsen
af den unge Kvinde, han havde handlet saa ilde med,
endelig gjaldt det om at vække Ynglingens Æresfølelse,
at afsløre ham det Uværdige i Afhængighedsforholdet
til hans bitreste Fjende.</p>

<p>Kort at fortælle: Alt lykkedes mærkværdigt. Snart
derefter var de to Unge et ømt forbundet Par, som
satte Bo, og den Dag idag er de, omgivne af sunde og
smukke Børn, tilfredse med hinanden og Eksistensen. 
Af og til modtager jeg ved festlige Lejligheder fra 
dem en Buket Blomster, hvis Sprog jeg forstaar.</p>

<p><pb n="5" />.</p>

<p>Faa det norske Studentersamfunds Vegne skrev Advokat
Ludvig Meyer mig til og meddelte mig, at man ikke
mindre i Kristiania end i Kjøbenhavn ønskede at fejre
det fem og tyvende Aar efter Udgivelsen af mit første
Skrift, da min Betydning for Norge i det Tidsrum ikke
havde været stort ringere end for Danmark. Man bad
mig tillige holde et Foredrag for Studenterne.</p>

<p>Jeg tog imod Indbydelsen og besluttede at tale om
Shakespeares Hamlet. Opfordringen til Afholdelsen
af en Festlighed for mig udkom i de norske Blade,
undertegnet med Landets første Navne, Henrik Ibsen,
Ernst Sars, Frithiof Nansen, de tre Statsraader
Astrup, Quam, Kildal osv., der alle var tilstede ved
Festen.</p>

<p>I Begyndelsen af April tog jeg til Norge. Faa Vejen i Sverig 
fuldstændig Sommer, liflig Varme, om Natten en dejlig 
Stjernehimmel. Skønt siddende i et farende Tog, nød jeg i 
disse Timer et Samliv med Naturen, der fyldte min Sjæl.</p>

<p>I Kristiania kom straks Advokat Meyer til mig og vi
førte en halvanden Times Samtale om norsk Politik,
som han havde sin selvstændige og originale Opfattelse
af. Straks efter ham kom l'illustre vieillard at hilse
paa mig, og næste Formiddag havde Henrik Ibsen igen
en lang Samtale med mig, under hvilken han sagde
mig, at han om Aftenen for første Gang vilde høre
et Foredrag af mig. Desværre havde han ikke meddelt
andre sit Forsæt, saa da han kom, fik han en ussel
Plads i en Afkrog. Jeg havde gjort mig stor Umag med
mit Foredrag, som overværedes af Professor Hagerup og
alle mine Bekendte blandt Norges Malere; men jeg holdt
det kun middelmaadigt, da under den stærke Trængsel
i Salen Dørene uafbrudt knirkede, hvad der ærgrede og
forstyrrede mig. Jeg sluttede tvangløst med en artig
Sammenligning mellem Hamlet som Prins af Danmark og
den unge kraftfulde Fortinbras som Norges Hersker og
Repræsentant.</p>

<p>Efter Foredraget blev jeg hyldet. I Talen for mig
fremhævedes min "uberegnelige Indflydelse" i Norge:
"ingen Mand kunde daarligere undværes". En ung Mand
oplæste Vers til min Ære. Jeg selv holdt en spøgende
Tale.</p>

<p>Næste Dag blev jeg skrækkelig overskældt af den 
danske Korrespondent til det stedlige Aftenposten.</p>

<p>Den Dag fandt Festen for mig Sted i Logens Lokale. 
Anordningen var smuk og smagfuld; der var
<pb n="150" /> Mennesker tilbords. Man havde bedt mig byde en
ungdommelig Statsraadinde Armen, en elskværdig Dame,
som betroede mig, at hendes Mand var "det dejligste
i Verden" og at den største Fryd, hun kendte, var
den at drikke en Flaske Champagne ene med ham. Hun
tilstod mig desuden, at hun afskyede "Zigøjnere og
Artister", hvilket ikke undlod at forurolige mig en
Smule, da jeg ikke nøje vidste, til hvilken Gruppe
jeg selv blev regnet.</p>

<p>Paa min venstre Side havde jeg Skuespillerinden, 
Fru Gundersen, hvem man havde bedet Henrik Ibsen føre
tilbords. Saa høj Pris han satte paa Fru Gundersen
som Kunstnerinde, blev han dog lidt gnaven ved at
faa hende paatvungen som Dame; han havde helst paa
egen Haand valgt sig en yngre Bordfælle.</p>

<p>Man afsang en Festsang, og Hr. Chr. Collin, til
hvem man som til en Sagkyndig havde overdraget
det Hverv at føre Ordet, holdt en Tale for mig,
hvori han udtrykte sig som den loyale, om end ikke
Skarptskuende, Modstander han var. Da jeg havde
svart med en Tale, der nu findes i mine Skrifter (XV,
<pb n="424" />), udbragte Professor Brøgger en begejstret Skaal
for Henrik Ibsen. Med Hentydning til de Kanoner,
som i hine Dage søgtes tilvejebragte ved frivillig
Subskription, udbrød han: Den Mand er for Norge mere
værd end en Kanon!</p>

<p>Da vi rejste os, hviskede jeg til Ibsen: Lidelsesfælle! 
Han svarte: Gudskelov, at det er ovre! - Efter Bordet 
kunde man bevæge sig utvungent og Tonen blev friere. 
Enkelte nedringede unge Damer sagde mig søde Ord i Øret, 
og enkelte unge Skuespillerinder og Sangerinder sagde 
mig nedringede Komplimenter.</p>

<p>Dagen derefter var jeg til en morsom, landlig
Middag hos Frits Thaulow i hans Hjem i Hvalstad,
hvor vi selv skyllede Glassene mellem Retterne til
hver ny Sort Vin. Næste Dag igen, da jeg spiste
hos Ibsen, oplevede jeg en pudsig Scene. Husherren,
hvis Stemning overfor hans store Digterfælle paany
ganske havde drejet sig, og som iøvrigt var i det
fortræffeligste Humør, vilde absolut fortælle mig
en efter hans Sigende yderst morsom Historie om
Bjørnson. Husfruen forbød ham det under Henvisning til
det nyligt stiftede Familieforbund med det Bjørnsonske
Hus. Ibsen erklærede, at han anerkendte intet saadant
Slægtskab. Da</p>

<p>Fruen i ethvert Tilfælde ikke vilde høre paa
Historien, blev Forholdet ordnet saaledes, at hun
forlod Spisestuen, mens den fortaltes, jeg mindes
iøvrigt aldrig at have set Ibsen saa oprømt som
da; han syntes formelig livsglad; han straalede af
Energi. Hans Drama Bygmester Solness var da under
Opsejling.</p>

<p>Hos Eilif Peterssen saa jeg i de Dage hans kønne,
store, dekorative Maleri Det norske Selskab, for
hvilket han af Kristianias Rigmænd, der havde
bestilt det hos ham, kun fik 1500 Kroner. Hos
Kristiania-Bohêmens unge Vært, den tidligere nævnte
Michelsen, deltog jeg i et lille Gilde, hvor jeg havde
en nydelig Dame tilbords, hvis Hænder jeg aldrig kan
glemme; de var vel formede, men saa smaa, at de mere
lignede Abe- end Menneske-Hænder.</p>

<p>Efter Opfordring holdt jeg den sidste Aften
umiddelbart før min Afrejse et Foredrag i den
Privat-liberale Klub. Neppe var det endt og jeg
havde sat mig ned for at benytte den halve Time,
der var mig levnet, til at faa en Smule Aftensmad,
før Opvarteren meldte, at to unge Skuespillerinder
vilde tale med mig. Jeg havde jo knap Tid, men gik
ud og traf to unge Damer, flammende af Vrede: Om det
var sandt, at jeg ved Bortgangen fra Teatret forleden
havde sagt, at Fru Dybvad alene spillede godt i Peer
Gynt? Ifald det var sandt, hvor jeg da kunde sige
sligt? de havde begge faaet endnu mere Applaus end
hun osv. - Imens min Fisk blev kold, stræbte jeg at
godtgøre min Uskyld, og kørte nogle Minutter derefter
i Firspring til Toget.</p>

<p><pb n="6" />.</p>

<p>Jeg havde i Kristiania sagt til mine Bekendte: jeg vender tilbage 
til Kjøbenhavn for at afgive min Stemme ved Folketingsvalget og 
opleve Sammenstyrtningen af Alt, hvorpaa jeg
politisk har arbejdet nu i mere end en Snes Aar. 
Jeg kom tilbage paa Valgdagen og oplevede om Aftenen
Ødelæggelsens Vederstyggelighed. Halvdelen af det
saakaldte Venstre var løbet over til Højre og stemte
med Højre; Venstre mistede i Provinserne otte Krese,
og i Køge faldt Venstres ypperste Mand, dets lyseste
Hoved, fasteste Karakter og største Talent for den
skrækkelige Vombat, Alberti.</p>

<p>Det Indtryk, som dette Fald gjorde paa mig, var 
umaadeligt. Samme Aften gik jeg op i Studentersamfundet 
og holdt en Tale til Hørups Ære og til Skam for de 
Vælgere, der havde svigtet ham for en Personlighed, om 
hvem Alle vidste, at han var politisk uærlig, om hvem 
Alle formodede, at hans Pengesager var i mistænkelig 
Uorden, men som hyldedes og støttedes af Højre og som 
havde vundet Bønderne for sig ved rundhaandet at 
traktere dem med Punsch og forøvrigt ogsaa paa anden 
Vis smøre dem om Munden.</p>

<p>I seksten Aar havde Hørup paa en straalende Maade været 
sjællandske Bønders Repræsentant og Bondestandens 
ypperste Talsmand, dens eneste aandfulde Talsmand. Nu 
lønnede den ham saadan. Videre i Udvikling var ikke det 
Demokrati, som Frisindet Dag ud, Dag ind krævede og 
forherligede i Danmark.</p>

<p>Virkningen af dette Valg paa Sindene malte Hørup med
sanddru Farver da han skrev: "Med Valgsejrens friske
Laurbær i Hattene var man paa det Bedste oplagt til i 
Forening at fejre den sjældne Familiefest i Kongehuset, 
der i Guldbryllupsdagene kronede den sejrende 
Sammensmeltning med en ny, i hvilken det kongelige Hus 
og Folkets Flertal ligesom omslyngedes af et og samme 
Familiebaand. Det var som en Genopvaagnen af de 
skønneste Minder fra Suverænitetens Dage, der slumrende 
siden 1849 dog ingenlunde var uddøde i et kongeligsindet 
Folks Bryst, men kun ventede
paa et Befrielsens Pust for at udfolde sig i den
frodigste Servilisme."</p>

<p>Han følte nu, hvad han nogle Aar senere udviklede
i en Artikel under Overskriften Fremskridt, at der
paa Opgangstiden i Danmark i 1848, da man altfor
meget indskrænkede sig til at fylde Grundloven med
Løfteparagrafer, det vil sige med Vindæg, var fulgt
en Nedgangstid, hvori Reaktionen var ovenpaa og havde
faaet Mod til ganske ublu og aabenhjertig at stræbe
fra det Bedre til det Ringere.</p>

<p>Foreløbig var Alberti Sejerherren. Han var da mest
kendt for den Brutalitet, hvormed han havde forfulgt
det lille Blad København med Retssager i Hobetal, naar
dets Redaktør, Ove Rode, skrev imod ham, og for den
Redebonhed, hvormed Retterne idømte hans Modstandere
Bøder. Kongens Foged, der indkrævede Bøderne, havde
en Dag gjort sig betalt ved at bortføre Hr. Rodes
smukke Skrivebord efter først med Vold at have
aabnet Skufferne og spredt deres Indhold, Papirer
og Genstande, over Gulvet. Det er et Eksempel paa
Forsonligheden i danske Sind, at da jeg i Oktober
<pb n="190" />0 ønskede en politisk Artikel, jeg havde skrevet
for Studentersamfundets Korrespondance-Udvalg,
optaget i Politiken, var det især Hr. Ove Rode,
der foranledigede, at jeg fik den tilbage, fordi han
fandt det uloyalt at angribe Alberti, eftersom han i
den senere Tid havde stillet sig saa forsonligt til
Hørups Blad og kun ladet dets literære Medarbejdere,
ikke dets politiske, overskælde.</p>

<p>Stedet lød:</p>

<p>"Hvor længe kan det vare, før Tidens Fylde er inde og
vi faar det saa længe attraaede Venstreministerium?</p>

<p>"Neppe havde jeg sagt dette uskyldige og usalige Ord, 
før min Vens Ansigt fortrak sig til en rent ud afskyelig 
Grimace: Ja lad os klamre os til Haabet om den Dag, da 
en rød Lakaj ringer paa hos Alberti. Som ledende Kraft,
der paa Forhaand raader over tolv Stemmer i Folketinget, 
indtræder i det ny Frihedsministerium Alberti, Hørups 
Bane, hvem det ikke har skadet for en Øre, at han 
umiddelbart efter at have nedlagt en Mand paa Grund af 
hans Meningers Farlighed, frejdigt erklærede, at han nu 
selv adopterede disse Meninger, som han havde villet 
fælde. Skulde saa ikke Frihed og alle Fremskridt trives 
under ham? Foreløbig belaver han sig paa at tiltræde 
Regeringen ved at hylde Kongemagten, kæmpe for 
Sædeligheden og tale for Rustninger. Held følge ham, 
som det allerede har fulgt ham!" Et andet Eksempel paa 
Forsonligheden i danske Sind var det, at Hørup Aaret 
efter som Minister blev Albertis Kollega.</p>

<p><pb n="7" />.</p>

<p>Coqueiin, hvem jeg saa tidt i mine unge Dage havde
beundret paa Théâtre français, var for anden Gang
kommen til Kjøbenhavn, ulykkeligvis med samme
Repertoire som det, hvormed han første Gang havde
gjort megen Lykke.</p>

<p>Da jeg en Aften i Maj vilde hente min Billet
til Coquelin-Forestillingen, spurgte Direktør
Abrahams mig, om jeg ikke vilde gaa ind til den
franske Skuespiller, der ønskede at se mig. 
Jeg traf ham meget nedslaaet. Han havde den første
Aften i Kjøbenhavn tabt 3000 francs og tabte denne
Aften endnu mere. Han sad i sin Mascarille-Dragt
og harmede sig: "Det er ikke saa meget Pengetabet,
jeg tager mig nær, som Ydmygelsen, at man lader mig
spille for tomme Bænke." Jeg gjorde ham opmærksom paa,
at hans Ligegyldighed for det danske Publikum alene
bar Skylden; han havde end ikke agtet paa, at han
optraadte nøjagtigt i de samme Roller som forrige
Gang. Da den smukke svenske Skuespillerinde Fru
Hartmann, som dengang tilhørte hans Trup, hørte min
Stemme gennem Bræddevæggen, kom hun ud af sit Værelse
og bad mig komme ind. Vi vekslede nogle hjertelige
Ord. Efter tredie Akt kom den finske Maler Edelfelt 
til mig og bad mig atter komme op paa Scenen til 
Coquelin, hvem Edelfelt med stor Finhed trøstede. 
Coquelin paastod, at Fru Hartmann behøvede ti Aars 
Studium endnu for at kunne spille paa Fransk for 
Franskmænd. For nordiske Øren lød hvad hun sagde
godt; kun r'erne var svage. Hun spillede overmaade
kønt; han selv dengang mesterligt.</p>

<p>Ved en Frokost næste Dag talte han om sine kunstneriske 
Sympatier; han satte Alexandre Dumas langt over Emile 
Augier, havde øjensynligt ikke Øre for Unaturen i de 
Dumas'ske Ræsonnørers altid aandrige og altid selvsikre 
Repliker. Han kendte intet til nyere fransk Lyrik, havde 
end ikke hørt Jules Laforgue's Navn. Hans Livs Stolthed 
syntes Venskabet med Gambetta at være. Paa det Tidspunkt 
gik der endnu et taabeligt Rygte om, at Kuglen, der ramte 
Gambetta i Haanden og foranledigede det Sygeleje, som 
blev hans Død, var affyret ikke af ham selv ved et Fejlgreb,
men i Skinsyge af hans Veninde. Coquelin, som kendte Damen, 
modsagde med Lidenskab Rygtet og overbeviste mig.</p>

<p>Ogsaa danske Skuespillere lærte jeg i disse Majdage at
kende. En Aften, da jeg efter en Forestilling havde
siddet med Krøyers i Teaterkafeen indtil Midnat,
og glædet mig ved den Sympati, de begge viste mig i
Anledning af en løgnagtig Sladder, der var bleven sat
i Omløb om mig, rejste, da jeg vilde gaa, et lille
Selskab sig, som sad ved et andet Bord, hilste paa
mig og bad mig blive lidt endnu. Det var en Gruppe
Skuespillere og Skuespillerinder, jeg ikke kendte
personligt. Der var blandt andre Fru Charlotte Wiehe,
der virkede som en Sommerfugl i Menneskeskikkelse,
Sommerfugl ogsaa paa Kunstens Omraade, Wilhelm Wiehe
og Orlamundt. De lod bringe Champagne og drak min
Skaal til Kl. 2. Da vi gik hjem, var de lyse Nætter
begyndte, altsaa</p>

<p>Gaderne af Økonomi bælmørke, og Fru Charlotte sagde
skelmsk til mig: Jeg hager mig fast til Dem, da jeg
endelig har fundet Dem.</p>

<p>Skuespillerne bad mig derfor spise Frokost med dem
og flere af deres Kamerater næste Dag i Langelinjes
Pavillon. Der kom bl. a. den flinke og naturlige
Jacques Wiehe til, og det blev et af de muntreste
Maaltider, jeg har deltaget i. Der blev fortalt lutter
gode og skemtsomme Historier, Samtalen var almindelig
og Latteren velgørende.</p>

<p>Fra da af kunde jeg regne Fru Charlotte Wiehe til
mine oprigtige Veninder, hvor sjældent jeg end saa
hende. Hun har intet af Skuespillerinders ellers ikke
sjældne Fordringsfuldhed, ingen Forfængelighed,
for hvilken der skal kæles, er altid elskværdig og
altid naturlig, gratiøs i Holdning som i sin Dans paa
Scenen. Det har været hendes Venner en Glæde, at hun
har kunnet gøre sit snevert omgrænsede, men sikre
Talent gældende udenfor Danmark, mig personligt en
Fornøjelse, nogle Gange at være hendes Gæst i Paris,
efter at hun dér havde gjort velfortjent Lykke. - Paa
den Tid boede hun i Kjøbenhavn og boede kun nogle faa
Huse fra mig. Naar jeg gik ud, mødte jeg hende næsten
daglig paa Gaden. Hendes glade Latter slyngede stundom
ligesom en let, lys Trille ind i mit Sinds da ret
mørke Lidenskabelighed, nogle Toner af Cicadens Sang.</p>

<p><pb n="8" />.</p>

<p>I April Maaned bragte Nouvelle Revue en i de mest
begejstrede Udtryk affattet Artikel om mig, hvori
der endog stod: "Le Danemark a produit dix ou douze
hommes de talent pendant ces vingt dernières années,
tandis qu'un seul homme de génie lui est né." I Juli
havde Bladet Danmark en Feuilleton af den senere
bekendte unge tyske Digter
Carl Busse, der hævede sig til et saadant Overmaal 
af komisk Entusiasme, at han paastod, af 100 Tyskere
vilde de 80 paa Spørgsmaalet, hvem der var det
aandrigste Menneske i Europa, svare: G. B. Hans
Artikel viste, at der dengang altsaa var en enkelt
Tysker, der mente det. At der nu skulde findes
én, betvivler jeg. Men han var ikke den eneste
tyske Forfatter, der udtrykte sig sværmerisk;
Østerrigeren v. Königsbrunn-Shaup viste i Ord og
Gerning næsten lige saa stærk en Overdrivelse. -
Min Ven Arthur Fitger, der for sin Del meget vel
saa min Begrænsning, tilegnede mig da sit Drama Af
Guds Naade. - Jeg fik en Indbydelse fra Madrid til
at deltage i den internationale Fritænkerkongres og
i Columbus's 400aars Fest.</p>

<p>Ogsaa fra Danmark kom i de Dage Vidnesbyrd om
Anerkendelse.</p>

<p>I Juni modtog jeg fra Skagen uden nogen festlig
Anledning en Dag følgende versificerede Telegram:</p>

<p>   Frie Kunstnere, unge Mænd, 
   higende Sjæle, skønne Kvinder 
   sender en Hilsen og Hyldest til Den, 
   hvis Lige vi aldrig finder, 
   vor unge Fører, vor evige Ven,
   ligesaa rig paa Haab som paa Minder.</p>

<p>Navnene derunder var disse: Anna Ancher, Michael
Ancher, Otto Benzon, Emma Benzon, Brøndum, Marie
Krøyer, Severin Krøyer, Sophus og Ida Schandorph.</p>

<p>Telegrammets sidste Linje maa synes usand; men den var
det for saa vidt ikke, som jeg netop da i mig fornam
et Fond af uudtømmelig Ungdom, der kunde omsættes til
Elektricitet, en Friskhed i Følelsen, der ikke kunde
sygne, og en Varme, som den, der findes hos en Planet,
der i sit Indre er stedt i uophørlig Gløden.</p>

<p>En nu afdød Veninde havde dengang i et Brev bebrejdet mig 
min Uforsonlighed og kaldt den Haardhed. Jeg ser, at
jeg har svart hende: "Haardhed kalder De det. Haardhed! 
Det er lidet træffende. Ak nej! Det er selve det dybeste 
i min Natur, som taler dér, det Ypperste i mig. Derfor 
bad jeg Dem saa indtrængende, ikke at tro noget Ondt om 
mig, fordi jeg blot ved Tanken følte Urmennesket bruse 
op i mig - og jeg vidste, at i saa Fald Alt mellem os 
var forbi. Jeg har kun ét Ord, som én Energi. Dette er 
selve Grundkraften i mig, det Samme, som bevirker, at 
ingen ydre Modstand gør Indtryk paa mig, endsige slaar 
mig ned. Den indre Halshugning af "Næsten" fuldbyrdes i 
visse Tilfælde i min Sjæl næsten af sig selv, uden at 
jeg gør noget til det, ligegyldigt hvor meget den smerter 
mig."</p>

<p>Alligevel bevægedes jeg let af uformodet Velvilje. En
Dag søgte et ungt Pigebarn mig og forestillede sig
uden videre som Frk. Ulla M., der underholdtes af en
rig Englænder. Hun vilde blot sige mig, at hun læste
alt hvad hun kunde faa fat paa af mig og havde sin
Glæde deraf. Jeg véd ikke hvorfor; men den Varme,
hvormed den lille letfærdige Skabning talte, rørte
mig mer end Anerkendelse af nogen Sagkyndig. Og naar
jeg nu saaledes indfletter, hvor megen Tak, der i det
Aar blev sagt mig, synes det maaske, som følte jeg mig
lykkelig derved og havde mit Liv deri. For mig var alt
dette et daarligt Erstatningsmiddel for Lykken. Det
var som at besidde et usselt Billede af den Elskede
istedenfor at eje hende selv. Jeg følte det da, som
om vi Mennesker oftest lever paa Surrogater. Et da ti
Aar gammelt lille Skuespil af Otto Benzon med denne
Titel Surrogater havde længe syntes mig at sige et
forløsende Ord. Paa et Skilt i Tyskland havde jeg
dengang læst Echter Feigenkaffee. Paa et Skilt i
Vingaardsstræde stod Ægte Flødemagarine. Det forekom
mig som svælgede jeg i Figenkaffe og Flødemagarine,
mens jeg nøjedes med Beskuelsen af Fotografier,
altsammen (som Surrogater) af den utvivlsomste
Ægthed. Jeg følte mig saa ensom, at jeg i mine egne
Øjne nøjagtigt lignede den Eremit, Ravachol netop da
slog ihjel og tog de 50,000 Francs fra. Kun at jeg
ikke havde de mange Francs og ikke netop var slaaet
ihjel. Men Eremit var jeg.</p>

<p><pb n="9" />.</p>

<p>Den franske Forfatter Hugues le Roux kom til
Kjøbenhavn for at holde nogle Foredrag og blev
gæstfrit optaget af Albert Berendsen, der som ivrig
Galloman forbandt et lidt uroligt og naragtigt Væsen
med et ypperligt Hoved og et udmærket Hjerte. Hugues
le Roux gjorde Lykke og blev populær i Kjøbenhavn. 
Han havde en overordenlig Lethed til at udtrykke sig,
en naturlig Veltalenhed og en saadan Formsans og
Tidsans, at han uden noget skrevet Hjælpemiddel
og i alt Væsenligt improviserende kunde tale tre
Kvarter og standse punktlig paa Klokkeslaget efter
at have sagt det afsluttende Ord. Han havde den hos
Franskmænd sjældne Rejselyst og Foretagelsesaand,
som allerede da havde ført ham vidt omkring og siden
da har gjort ham hjemmevant i Abyssinien som i Tunis
og de nordamerikanske Fristater.</p>

<p>Den Sommer havde man i Kjøbenhavn for første Gang
Lejlighed til at se oldgræske Portrætmalerier fra
ægyptiske Grave, en meget smuk og lærerig Samling. 
Da jeg besøgte den, kom Ejeren, en østerrigsk-ægyptisk
Købmand, og viste mig om. Det var forunderligt at
se alle disse lyslevende Billeder af Døde, opstandne
fra de Døde.</p>

<p>En Dag, da jeg besøgte Schandorph i Hillerød, gik
jeg hen at hilse paa Slotsforvalteren, den gamle
Kaptajn Hammelef, en køn og statelig Mand, opvakt
og frisindet. Jeg havde nylig i ikke mindre end tre
Aviser læst, at da de
fremmede Bryggere i de Dage besøgte Frederiksborg,
havde Kaptajn Hammelef højtideligt i Gaarden overrakt
Brygger Jacobsen Slottets Nøgler. Kaptajnen sagde:
Hertil er at bemærke for det Første, at der gives
ingen saadanne Nøgler til Slottet, for det Andet
hvad deraf følger, at jeg ingen har og altsaa
heller ikke har kunnet overrække dem til nogen. -
Det virkede som Symbolet paa en tilsyneladende
troværdig Pressenyhed. Den var maaske fra først af
sat i Omløb til Brygger Jacobsens Glorie, udslynget,
som man strøer Ærter for Høns. Saa kom alle Reporterne
ilende, slugte Nyheden og gav den atter fra sig.</p>

<p><pb n="10" />.</p>

<p>Saa milde Sæderne forholdsvis var i Danmark, bestod
endnu som Rest af Middelalderens Barbari Henrettelsen
med Økse. Da man i Rigsdagen havde forsøgt at faa den
afløst af den humanere Henrettelse med Guillotine,
havde man i forrykt Nationalisme hævdet, at den
barbariske Henrettelse, ved hvilken Skarpretteren
nylig havde slaaet to Gange fejl, burde bevares som
den nationale. En da stedfunden afskyelig Henrettelse
gav mig Anledning til følgende Indlæg:</p>

<p>Den nationale Henrettelsesmaade.</p>

<p>Saa blev da Jens Nielsen igaar bragt ud af den bedste
af alle mulige Verdener, som Leibniz kaldte den.</p>

<p>Den principielle Modstand mod Dødsstraffen,
som i Fyrrerne var paa Mode og som endnu dyrkes i
Frankrig, Schweiz og Norge har i vore Dage tabt sin
Interesse. Saalænge Blomsten af alle Landes Ungdom
jævnlig massakreres i Tusindvis med de mest forfinede
sværere og lettere Mordvaaben, ligger der forholdsvis
ringe Vægt paa, om nu og da en og anden Lystmorder
eller Modermorder faar sit Liv paa voldsom Maade
forkortet.</p>

<p>Den Harme og Væmmelse, som Henrettelsen igaar i vide Krese</p>

<p>har vakt, har da heller ikke det Ringeste med slig
principiel Modstand at gøre.</p>

<p>Man troede Dødsstraffen hertillands faktisk
afskaffet. Efter at den sidste Dødsdømte, som havde
sendt en gammel Mand i Tønde over Atlanterhavet,
var bleven benaadet, syntes det utænkeligt, at en
anden, som intet Mord havde begaaet, men kun havde
gjort Mordforsøg, og endda blot i den Hensigt selv
at blive af med Livet, kunde opnaa sin Hensigt
og tvinge Øvrigheden til at henrette ham. Dernæst
syntes det umuligt, at en Skarpretter som Seistrup,
der, sidste Gang han var i Funktion, havde skilt sig
saa rædselsfuldt slet fra sit Hverv, paany skulde
kunne anvendes. Ganske vist var der i Tinget, da i
sin Tid Dødsstraf med Guillotine foresloges, faldet
patriotiske Ord til Bedste for den gamle nationale
Henrettelsesmaade med Økse, men da Seistrup sidst
havde hugget to Gange fejl, og ikke havde faaet sin
Afsked, og, saavidt vidstes, ikke siden da var bleven
Afholdsmand, troede man Dødsstraffen stillet i Bero.</p>

<p>Nu har det vist sig, at i dette Land bærer Seistrup
ikke Øksen forgæves.</p>

<p>I disse sidste Dage er Gustav Wied bleven sat paa
Fangekost - for en Novelle, Konsul Ryder benaadet
-- for sine smukke Øjnes Skyld, og Jens Nielsen
halshugget - for at Loven, som Hr. Lendrop saa
højtideligt sagde det, kunde ske Fyldest.</p>

<p>Da i dette Land Loven jo ikke hver Dag sker Fyldest,
burde man maaske for en Gangs Skyld glæde sig derover.</p>

<p>Desværre er der Biomstændigheder, der ligesom gør et
Skaar i Glæden.</p>

<p>De undskyldende Omstændigheder, der gjorde sig
gældende overfor Philipsen og Ryder, fattes jo
tilsyneladende ikke her. Jens Nielsens Hr. Fader
gjorde sig usynlig før eller efter Barnets Fødsel,
Moderen tog sig ikke af det; Drengen kom paa Sognet.</p>

<p>Hans første Forbrydelser eller Forseelser var
Rapserier. De straffedes med Ris paa Raadhuset,
og saaledes vaktes den Trods, der skulde føre ham
saa vidt, og det Had til Samfundet, der gjorde
ham ubændig. Var han ikke straks bleven anbragt paa
Tvangsanstalter, men havde han havt Arbejde i Frihed,
var han vel bleven en anden. Det er den Art ustyrlige
Naturer, der ikke taaler Tvang og ikke kender til
Dødsfrygt, der, fødte højere oppe paa Samfundsstigen,
tidt bliver stærke og fremtrædende Personligheder,
forvovne Opdagere, tapre Kavalleri-Officerer og
deslige.</p>

<p>Fængselspræsten Pastor Hafström er sikkert en mindre
udmærket Psykolog end Prædikant, naar han om Jens
Nielsen bemærker: "Han var en Usling og en Pjalt". 
Et ikke ringe Mod vil Hs. Velærværdighed dog vanskelig
kunne negte Fangen. Kærlig, men ikke slaaende er
dernæst Præstens Bemærkning, at man burde have givet
Forbryderen langt mere
legemlig Straf, og overraskende er Ordet: "Man har
forkælet ham her i Fængslet".</p>

<p>Tamp og Kat har han faaet; i Celle har han siddet
med Lænker fra Hænderne til Fødderne - Forkælelse i
strengere Forstand kan det neppe kaldes.</p>

<p>I ethvert Tilfælde har der efter Jens Nielsens
sidste Forbrydelse ingen Forkælelse mere fundet
Sted. Det eneste Menneske, som han holdt af, var hans
Søster. Faa Brev fra hende ventede han forgæves sin
sidste Levedag. Grunden til hendes ham ubegribelige
Tavshed var maaske den, at hun ikke havde faaet det
Brev, han allerede for et Aar siden havde skrevet
til hende. Da det indeholdt "Skældsord mod Gud
og Mennesker" holdt man nemlig ganske simpelt
Brevet tilbage. Det ligger endnu, hedder det,
"i Overfængsels-Inspektørens Skuffe". Mon man har
underrettet Fangen derom? Mon man har sagt ham,
at han maatte skrive Brevet om og i andre Udtryk?</p>

<p>Noget overflødig tager sig fremdeles for Lægfolk
Ceremoniellet ud, da Fangen allerede stod ved
Blokken. Hvad Gavn det skulde gøre, da i ét Træk
at læse 3 Domme i Kancellistil højt for ham, først
Underrets-Dommen, saa Overrets-Dommen og tilsidst
Højesterets-Dommen, mens han stod og ventede paa
Øksehugget - det er for dig, det er for mig en
Gaade. Kunde man ikke skaanet ham idetmindste for
de to af Dommene? At høre tre Domme efter hinanden
er allerede under almindelige Omstændigheder en let
Tortur, men under disse!</p>

<p>Det eneste Lyspunkt i Ceremonien har for Fangen uden
Tvivl det Øjeblik været, da Hr. Lendrop kærligt lagde
sine Hænder paa hans Skuldre. En Mellemting af en
Omfavnelse og en Velsignelse, givet af en vieux beau
til et mauvais sujet, har altid noget Opbyggeligt
ved sig.</p>

<p>Saa staar endnu kun det sidste Raffinement tilbage. De
<pb n="30" /> Kroner, som Jens Nielsen havde opsparet og
testamenteret til sin Søster for at hun derfor kunde
købe nogle Bøger med Billeder i til Minde om ham,
er blevne anvendte til Dækning af Udgifterne ved hans
egen Halshugning.</p>

<p>Hermed er i den bedste af alle mulige Verdener
Retfærdigheden sket Fyldest.</p>

<p><pb n="11" />.</p>

<p>Mine Nerver var da paa Sprængpunktet. Jeg udholdt ikke 
længer Sommeropholdet i Kjøbenhavn. Efter nogen Tvivl 
om hvorhen jeg vilde have mest Udbytte af at rejse, 
besluttede jeg at tage mod en Indbydelse, jeg havde
modtaget fra Prag for at se endnu en slavisk Kultur,
en, jeg ikke kendte.</p>

<p>Jeg tog i Begyndelsen af Juli en Aften afsted og gik
om Natten med Damperen til Kiel. Det var en af de
yderst faa smukke Nætter, vi havde den Sommer. Søen
var stille. I Nord et luende Bælte af rød Himmel,
og Vandet i nordlig Retning stærkt blaat, vekslende
mellem lyse- og mørke-blaat, alt som Bølgerne
gik. Havet lignede et strammet og krøllet Klæde,
hvorover der laa Metalglans; det saa ud som hævede
det sig mørkladent op mod Horizonten for saa at ende
i en lys Bræm, letblaa mod den røde Himmel. Faa den
anden Side af Skibet var Havet mørkt, sort som sort
Silke er mørk, og derover faldt Maanens Bro af tynde,
glitrende Guldstriber, ret bred, thi det var omtrent
Fuld-maane, og den spillede midt i alt det Sorte
i en uafbrudt Række fra Maanen og til Skibet. Det
saa romantisk ud. Men Klokken 4 om Morgenen var Alt
paa begge Sider ensformigt graat, Himmel og Hav. Saa
sjældne er de farvede og skønne Timer; de fleste er
det bare, trøstesløse Graat.</p>

<p>Jeg tyede til Bremen til Arthur Fitger for at arbejde
der nogle Dage i fuldstændig Ro. Jeg fik Afsnittet om
Joseph de Maistre til den omarbejdede tredie Del af
Hovedstrømninger fra Haanden. Han læste Vers for mig
sent paa Aftenen, deriblandt et Digt, hvis Slutning
jeg bad ham omarbejde en Smule, men hvis Begyndelse
fængslede mig. Det lød:</p>

<p>   Wie ein Nordpolfahrer komm' ich mir vor,
   der sein Schiff verlor
   und fortsetzen muss die Reise
   auf südwärts treibendem Eise.
   Ein Schmelzen, ein Schwinden
   nach allen vier Winden.
   Tagtäglich klaffen weiter die Spalten,
   heut brockelt was gestern noch festgehalten;</p>

<p>   was heute noch halt, wird morgen zerfressen.
   Was nützt mir das Messen!
   Ich fühl es, es ist kein Zweifel,
   die Scholle thaut allmählich zum Teufel.
   Bald wird sie zu klein,
   mich zu tragen, sein,
   und die trostlose Bahn,
   sie endet im schweigenden Ocean.</p>

<p>Den sidste Dag af mit Ophold fik vi Besøg af
Billedhuggeren Siemering og Arkitekten Poppe, to
sjældent smukke Mænd.</p>

<p>Fra Bremen tog jeg til Dresden at hilse paa Georg
Treu. Det var syv Aar siden jeg sidst havde set
Galleriet med ham; men min Glæde derved var saa frisk,
som saa jeg det første Gang. Hvilke Herligheder
der! Hvilken Fest for Øjet! Himmeriges Rige er ikke
saa skønt; der er jo ingen Kunst dér.</p>

<p>Vi dvælede i Fællesskab ved Portræterne i den antike
Skulptur, Demosthenes, Thukydides, Diogenes. Det
var mig en Tilfredsstillelse, at ogsaa Treu satte
Demosthenes' staaende Portrætstatue over ethvert
andet antikt Portræt.</p>

<p>En gammel Professor, der trods sit tyske Navn var
en af de ivrigste Ungczecher, modtog mig i Prag paa
Banegaarden og vilde, jeg skulde tage Ophold i hans
Hjem, hvor man ventede mig som Gæst. Jeg foretrak
dog at tage ind paa et Hotel, men kom til at opholde
mig lidet der. Professoren havde korresponderet
med mig i længere Tid og været ivrig for at faa
mig til Prag; hans unge Datter havde lært sig Dansk
og oversat adskilligt af mig. Det var et stakkels
lille dværgagtigt Pigebarn paa tyve Aar, vanfør,
halt, lidende af en indre Kræftskade, iøvrigt
ikke blot opvakt, men højtbegavet, udrustet med
Sprogtalent, skarp Forstand og digteriske Anlæg. 
Denne beklagelsesværdige unge Skabning knyttede sig 
til mig med Lidenskabelighed. Under mit Ophold i Prag</p>

<p>sendte hun mig stadigt Roser. Da jeg tilsidst sagde
Farvel, blev hendes Læber hvide, og Faderen sagde
mig, hun havde hulket hele Natten. Hun sendte mig
efter min Bortrejse i nogle Maaneder Brev paa Brev,
overskrevne: Mest elskede Mester! indtil der uden
Overgang en Dag indløb et med Overskrift: Højtærede
Herre! Da jeg skriftligt skemtende spurgte, hvad
jeg skyldte mit dybe Fald fra den første Tiltale til
den anden, fik jeg ikke noget Svar, men jeg erfor,
at den stakkels unge Dame pludseligt havde knyttet
sig med endnu heftigere Lidenskab til Komponisten
Zdenko Fibich og var sysselsat med at skrive Teksten
til en Opera af ham. - Nu er Fibich død; ikke længe
efter døde hun og saa hendes Fader.</p>

<p>Jeg opsøgte Jaroslav Vrchlicky, med hvem jeg i nogen
Tid havde staaet i Forbindelse og hvis Fortællinger
Farvede Skaar jeg paa Dansk havde forsynet med en
Indledning. Jeg fandt i ham en henrivende Type paa
en slavisk Digter af universel Kultur, smidig og dog
mandig, blid af Sind og en Formkunstner, hvis Rang
ikke lader sig overtræffe.</p>

<p>Det czechiske Teater, de czechisk talende Bøhmeres
Stolthed, blev mig forevist af Direktøren, og
jeg beundrede oprigtigt dets smukke Udstyrelse. 
I Direktørens Loge saa jeg, med de tilstedeværende
Studenters Kikkerter ubarmhjertigt rettede paa
mig, forskellige nationale Stykker, jeg kendte i
Oversættelse, og en Prøve paa Ungareren Emerich
Madach's Drama Menneskehedens Komedie, der trods
en rig Udstyrelse lod mig kold. Mit Komme til Prag
var ikke forblevet ubemærket, Aviserne bragte en Del
Notitser om mig og Zlata Praha en større Artikel med
mit Portræt.</p>

<p>De czechiske Forfattere og Kunstnere indbød mig
til en Fest (vécer Brandesuv) paa Sofia-Øen i
Moldau. Jeg naaede til den ad den lange Jernbro,
mens for mine Øjne løftede sig grøntbevokset og med
skønne Akazietræer det stolte
Hradschin. Man gav mig Plads ved Siden af
Vrchlicky. Tre Taler holdtes til mig, to tyske og en
czechisk. Jeg svarte, og en Enkelthed i min Tale,
en Sammenligning af den czechiske Folkeaand, som
denne for den Fremmede tidligere var udvisket ved
det tyske Dække, med en Kirke, hvis farveprægtige
Fresker Vandalisme i gamle Dage har dækket med Kalk,
gav Vrchlicky Anledning til den mig tilegnede Sonet,
der findes i hans Samling Bodldci Parnasu fra 1892.</p>

<p>Den næste Dag var jeg indbudt i den czechiske
Studenterforening, hvor Formanden holdt en Tale til
mig paa Fransk, og Forsamlingen fire Gange udbrød i
vældige Nazdar-Raab (Til Lykke!) Jeg selv maatte to
Gange tale (paa Fransk og Tysk). Dagen derefter igen
besøgte jeg, i Selskab med den udmærkede Kritiker
Alfred Klaar, den tyske Studenterforening og maatte
skrive et Stykke Prosa i dens Album. Senere var jeg
indbudt til et Aftensmaaltid i Haven ved Deutsches
Haus med en Del tyske Malere, Billedhuggere og
Skribenter, mellem hvem jeg mindes Maleren Libietzski
fra Wien og Maleren Diet med hans nette unge Frue,
en Italienerinde, bekendt for sit Klaverspil. I
Selskabet var ogsaa den finske Afrikarejsende, Eduard
Westermarck, hvem jeg da saa for første Gang.</p>

<p>Det var ikke ganske let i Prag, som er en sand
Vepserede af indbyrdes Nationalhad, at bevæge sig
i begge de kæmpende Nationaliteter. Det lettedes mig
ved den udsøgte Takt, som begge Parter lagde for Dagen
mod mig som Fremmed, idet ingen af dem tvang mig til
at vælge. Jeg skal iøvrigt ikke dvæle ved mit Ophold
i Bøhmen, da jeg har beskrevet Prag omhyggeligt og
vidtløftigt.*)</p>

<p>Fra Prag tog jeg til Nürnberg, den tyske Middelalders</p>

<p>*) Saml. Skrifter XI, 270.</p>

<p>tiltalende og lærerige Kunstby, som jeg saa for første
Gang, og derfra over Frankfurt hjem.</p>

<p><pb n="12" />.</p>

<p>I Hjemmet traf et uventet Slag mig, min Broder Ernsts
pludselige Død.</p>

<p>Skønt hans Blad Børstidende paa det merkantile Omraade
støttede Tietgen og var ledet med stort Maadehold, kun
øvede skarp Kritik over Humbug og Svindel, var det, om
saa blot paa Grund af det Navn, Redaktøren bar, yderst
ilde set af Magthaverne, den i Kraft af provisoriske
Presselove som provisoriske Finanslove siddende
Regering. Literær Medarbejder var til Stadighed
Henrik Pontoppidan, og denne havde en Dag genfortalt
en gammeltysk spøgefuld Variant af Legenden om Evas
Skabelse: Gud gaar ved Aftentid gennem Paradisets
Have og raaber til Adam, om han saa er tilfreds med
den Kvinde, han har givet ham, hvorpaa Adam glad og
henrykt kryber ud af et Buskads, hvor han har ligget
skjult, og svarer: Herre, jeg er mer end tilfreds,
tag blot alle mine Ribben, og gør en Kvinde af hvert!</p>

<p>Man skulde ikke tro det; men paa Grund af den
Fortælling lagde i Begyndelsen af 90'erne i Danmark
Regeringen Sag an mod et Blads Redaktør, og krævede
ham idømt Fængselsstraf for Gudsbespottelse og
Haan mod Religionen. Overretten gav Regeringen
Medhold. Men Sagen gik til Højesteret, der til
almindelig Overraskelse frifandt.</p>

<p>En af de unge Medarbejdere havde dernæst en Dag i
en spøgefuld Artikel kaldt Tordenskjold, visselig
uden den Hensigt at forsynde sig mod Søheltens af
Ingen anfægtede Ry, "den fra utallige Tændstik-Æsker
bekendte Helt". Skulde man tro det? Et Par af Datidens
(og Nutidens) patriotiske Grosserere foranledigede
i den Anledning en Adressestorm
mod Bladet, løb om paa Børsen med en Liste, hvorpaa
de opfordrede til at tegne Frasigelser af det Organ,
"der forhaanede de nationale Minder". Børstidende
fik ved den Lejlighed flere hundrede Frasigelser,
hvad i Forhold til Bladets Oplag var af Vægt. 
Saa fjantet var dengang den politiske Fanatisme.</p>

<p>Ernst Brandes blev paa alle Omraader hæmmet af
Hadet. Det havde ingenlunde oprindeligt været hans
Hensigt at ende som Bladudgiver. Han var en Autoritet
i Børs-og Banksager; han havde stort administrativt
Talent. Men han kunde aldrig opnaa den ringeste
Stilling. Hans Ønske var at være Bankdirektør, og
han skuffedes talrige Gange. Da han var udpeget
af Handelsbankens Chef Le Maire, som tilbød ham
Direktoratet, blev hans Ansættelse forhindret af
Ministeren Nellemann, tidligere Bankens Direktør,
og af enkelte Grosserere, der særligt beærede mig
med deres Had. Endog en ringere Ansættelse som
Bestyrer for Nationalbankens Filial paa Lolland, en
Plads, som kunde bestyres af en almindeligt begavet
Kontorist, blev ham negtet. Saa nødtes han til at
blive Journalist, lærte sig med ikke ringe Møje at
skrive klart og godt, opnaaede Anseelse som økonomisk
Forfatter. Da han, som alt berørt, ikke kunde komme ud
af det med den ene af Politikens Udgivere, stiftede
han stædigt sit eget Blad og satte sin Formue ind
derpaa. Skønt det ikke vandt Jordsmon, vilde han ikke
høre op, "for ikke at unde de andre den Triumf". Han
skyldte alligevel ved sin Død intet Menneske en Øre.</p>

<p>Hans Forældre bar denne Ulykke med rolig Fatning,
men det var som om deres Ansigter forandrede sig,
og de var da 76 og 74 Aar gamle.</p>

<p>Hørup skrev om Ernst Brandes disse træffende Ord: "Han 
satte sin Stolthed i at være den rene og skære praktiske 
Forstand. Mod al Slags genial Forfløjenhed stillede
han en lun Skepsis og en sejg Materialisme. Det Felt,
der var hans eget, holdt han indenfor snevre Grænser
og han vogtede sig vel for at sætte Foden udenfor
hvor han ikke kunde bunde.</p>

<p>"Mulig var der noget af en Parade i dette lidt
overdrevne Fornuftstandpunkt. Det kunde være valgt
halvt paa Trods og for Modsætningens Skyld; han vilde
afskære enhver Sammenligning, hvor han ikke tænkte paa
nogen Konkurrence, og han var sikrere paa sin egen
Domæne, naar han valgte den i størst mulig Afstand
fra mere romantiske Egne.</p>

<p>"Et Stænk af Utilfredsstillethed og en vis Mistillid
til Livet og egne Evner laa maaske paa Bunden af hans
Følelsesliv. Og dog var disse Evner betydelige. Vore
Læsere vil have bevaret Erindringen om den enestaaende
Letlæselighed, hvormed han formaaede at skrive om
Kurser, Priser, Balancer og andre for det almindeligt
dannede Publikun hidtil grundkedelige og umulige
Æmner, saaledes at vi Alle læste om disse Ting og
interesserede os for dem og mente, pludseligt at
forstaa dem. Det var et helt nyt Stof, han gjorde
levende og tilgængeligt i den danske Presse. Han var
den eneste Pen af den Art og han giver den ikke i
Arv til Nogen.</p>

<p>"I hans Bog om Nationaløkonomi, som han kaldte
Samfundsspørgsmaal, er der enkelte af Autodidaktens
Naiveteter, som en mere skolet Uddannelse let undgaar;
men det er en dygtig Bog, fordomsfri og vel tænkt og
for hele Afsnits Vedkommende skrevet med en sjældent
veltalende Kraft".</p>

<p>Hørup dvælede ved den Afdødes Foretagende Børstidende:
"I en noget anden Børsverden vilde hans paalidelige,
forsigtige, let raillerende Artikler have gjort
større Lykke end her. Vor gennemgaaende reaktionære
Handelsstand forargedes over det øvrige Indhold
af Bladet. Det var literært radikalt, politisk
uafhængigt, frit for alt Snobberi.-</p>

<p>Ernst Brandes havde en god Forstaaelse af sine
Byesbørn. Han vidste godt, hvordan de vilde have
det. Det er hans Ære, at han ikke gav Køb, men holdt
sit Blad efter sin Overbevisning paa Bekostning af
dets Udbredelse."</p>

<p>Min Broders Død faldt paa et Tidspunkt, da mer end
én alvorlig Modgang ramte mig. - Naar man gaar ad en
ensom Gade i Kjøbenhavn ved Midnatstid, hænder det,
at man kommer til at gaa en Snes Skridt bag efter
Lygteslukkeren, der da slukker ethvert Lys foran En,
altsom man nærmer sig til det. Der er Tider i Ens Liv,
hvor man har en beslægtet Fornemmelse af at følge
en Skæbne, der saasnart man øjner et Lyspunkt i Ens
Nærhed, slukker det paa Ens Vej.</p>

<p><pb n="13" />.</p>

<p>Den, der vil fortælle sit Levned, kan love sig selv
og andre at være sanddru, ikke, som det barnagtigt
kræves af ham, at være upartisk. Sterne har med Rette
bemærket, at overhovedet slet Intet bliver ganske
upartisk gengivet; ifald man vilde sige, at Spejlet
som Gengiver udgør en Undtagelse, saa drejer det dog
vor Skikkelse om og gør højre Haand til venstre.</p>

<p>Det er vel nærmest Harmen over de Vrængbilleder af
En, der sættes i Omløb, og Væmmelsen ved dem, som i
fremrykkede Aar gør En og Anden til Selvbiograf.</p>

<p>Paa det Tidspunkt, hvorved her dvæles, var jeg
imidlertid endnu meget langt fra at spore nogen
Drift til at meddele mit Levned, følte tvertimod den
kraftigste Uvilje mod Tanken.</p>

<p>Det var paa helt anden Maade, at jeg da følte Trangen
til at lægge mit Indre for Dagen, nemlig, som jeg alt 
i mange Aar havde gjort det, gennem Skildringen af en
betydeligere Personlighed, i hvem jeg formaaede at bryde
ind fra en eller anden Side, for saa at fordybe mig
i Manden. En af Betingelserne for at Arbejdet kunde
lykkes, var, at Skikkelsen i en vis Henseende svarede
til det Udviklingstrin, hvorpaa jeg da netop stod,
og at den var rummelig nok til at jeg kunde røre mig
i den.</p>

<p>Atten Aar tidligere havde jeg fundet mig helt til
Rette i Lassalle. Nu behøvede jeg saa megen Plads, at
jeg instinktmæssig havde tyet til Shakespeare, om hvem
jeg det Foraar afsluttede mine Forelæsninger. Disse
Forelæsninger var endnu kun et raat og foreløbigt
Udkast, der havde taget tre Halvaar. Jeg lod dette
Udkast ligge og ruge i mig mer end halvtredie
Aar endnu, indtil jeg i December 1894 begyndte
Nedskrivningen af Bogen.</p>

<p>Men i al den Tid var Shakespeare ikke ude af mine
Tanker. Den Opgave havde fristet mig at bygge hans
Menneskevæsen op i dets Vækst og Udfoldelse, som
det lod sig ane igennem hans Værker, en Opgave,
som Ingen havde stillet sig og endnu mindre Nogen
løst. Saa lidet vidstes jo af positive Kendsgerninger
om Manden, at i Datiden Læren om at Shakespeare slet
ikke var Værkernes virkelige Forfatter, havde fundet
rivende Tilslutning, ikke blot blandt de ganske
Raa og Ukyndige, men endog blandt højt Dannede;
Nietzsche var iblandt dem. Ikke desmindre havde
Forfatteren sikkert nok heddet Shakespeare, og der
gaves mange Midler til at trænge ind i Shakespeares
Følelsesliv. Man sporede det i alle de Tilfælde,
hvor Digteren talte i eget Navn, som i sine Sonetter,
og i alle de Tilfælde, hvor han ved Uagtsomhed lagde
en Person Følelser i Munden, der ganske stred mod den
Paagældendes Samfundsstilling og mulige Erfaringer,
men fyldte ham selv, som naar Prins Hamlet siger:
   Hvem vilde taale Tidens Snært og Haan 
   Voldsmandens Overgreb, Stormandens Spot, 
   forsmaaet Elskovs Kvaler, Rettens Omsvøb, 
   Embedsmænds Hovmod og de Spark, som rettes 
   af Slyngler mod beskedne Hædersmænd, 
   naar han blot med en Knivspids kunde ridse 
   sit Rejsepas.</p>

<p>Man sporede endelig med Sikkerhed, af hvad Aand og
Hu Shakespeare paa et givet Tidspunkt var besjælet,
i de mange Tilfælde, hvor vi havde hans Stof baade
udenfor hans Værk og i Værket, altsaa var i Stand
til punktuelt at eftervise, i hvad Retning han
ændrede og tillempede det. Saaledes f. Eks. naar
han paa et vist Tidspunkt af Uvilje mod en bestemt
Kvindetype, maaske endog mod Kvinden overhovedet,
stillede Kleopatras Færd i langt ugunstigere Lys,
end den gamle græske Historieskriver havde gjort,
hvem han iøvrigt i alle Enkeltheder fulgte.</p>

<p>Opgaven var da ikke uløselig, saa vanskelig den end
efter Sagens Natur maatte være.</p>

<p>Naar jeg saa tilbage over de historiske Skikkelser,
jeg i Aarenes Løb havde forsøgt at male i
Legemsstørrelse, saa faldt de for mit Øje i to
Grupper, de som havde tiltrukket mig ved de Tanker,
og de som havde tiltrukket mig ved de Lidenskaber,
de gav Udtryk.</p>

<p>I min gamle Bog om Hippolyte Taine var det den
franske Kritikers Tanker, som sysselsatte mig, og
først i anden Linje Kunstneren i ham, i tredie hans
Menneskevæsen, der var mit eget saa uligt.</p>

<p>Hos Søren Kierkegaard havde vel Aandslivet først og
fremmest fængslet mig; men uadskilleligt fra det
var Personligheden, der, saa fjernt den stod mig,
overfor Byen Kjøbenhavn befandt sig i en med min
beslægtet Situation.
Skikkelser som Esaias Tegnér eller Schack Staffeldt
havde aldrig staaet for mig som Væsener, i hvilke
mit eget Væsen kunde finde Rum; de pirrede alene
min kritiske Forstand som dunkle Lignelser, i
hvilke det gjaldt om at finde den Ubekendte. Den
antydedes hos Tegnér i Digtet Mjältsjukan, røbedes
hos Schack Staffeldt i de Digte, hvor hans Lidenskab
for Al-Enheden bryder frem, i den filosofisk poetiske
Lyksalighed ved at møde Altets polære Modsætninger som
Vaar og Høst eller Naturens skilte Udviklingsstadier
som Blomst og Frugt forenede, eller i Glæden ved at
fornemme de ellers adskilte Køns Sammensmeltning i
den mandlige Kastrats kvindelige Stemme.</p>

<p>Naar jeg derimod i sin Tid havde følt mig tiltrukket
af Ferdinand Lassalle, saa forskelligt hans
Aandsomraade var fra mit, saa beroede det paa det
Stridbare i hans Væsen, paa Tapperheden i hans Sind,
Grundigheden af hans Kundskaber og Fyndigheden af hans
Sprog. Han var en Kamphane i stor Stil. Forsaavidt
jeg i Halvfjerdserne var udsat for at indskrænkes til
det Samme, kunde jeg finde Hvile i Sysselsættelsen
med ham.</p>

<p>En omfangsrigere Aand af Kæmper-Typen var Lord Byron,
i hvem jeg dengang samtidigt havde fordybet mig,
og hos hvem jeg fandt meget, jeg fuldt forstod, og
som anslog Strenge i mit Bryst. Men mere end Byron
var det dog i hin Tid Shelley, som betog mig ved sit
Væsens uselviske Oprør mod enhver forkastelig Vedtægt
i Sæder som i Dogmer, dette Oprørske i uopløselig
Forening med den reneste Poesi, den skærest og sødest
klingende Lyrik.</p>

<p>Hvad de Franskmænd, jeg fremstilte, angaar, havde jeg 
tidligst beundret Mérimée og Musset. Jeg havde følt baade 
med Musset og Hugo, men kun fundet enkelte Elementer 
af mit eget Væsen i dem, og Sysselsættelsen med dem
udviklede og berigede mig ikke. Det gjorde derimod
paa sin Vis Studiet af Lord Beaconsfield, fordi jeg
under dette Studium blev mig det Vedligeholdende i mit
eget Væsen bevidst. Da det bl. a. for mig som for ham
syntes af højeste Vigtighed, at Englands Magt ikke
blev forringet, billigede jeg hans af de Liberale
fordømte Imperialisme. Og jeg forstod fra da af, at
Radikalismen i mit Sind til Modvægt havde en stærk
historisk Følelse af Sammenhængen mellem Tiderne
og en Bevidsthed om Umuligheden af at arbejde paa
bar Bund. Mer og mer gjorde sig fra Halvfjerdsernes
Slutning i mine Skrifter og Udtalelser gældende en
vis Fornuftens Ligevægt.</p>

<p>Ikke at mine Modstandere følte eller forstod det. 
Med en Mangel paa psykologisk Sans, der ikke beroede 
paa ond Vilje, men paa den tykkeste Sløvhed og Dumhed,
vedblev de endnu tredive Aar derefter at fremstille
mig som blind, fanatisk Partimand.</p>

<p>Velvillige men kritiske Læsere havde skarpere Blik. 
Da Det unge Tyskland udkom, modtog jeg et udførligt
anonymt Brev, ingenlunde uhøfligt, men oprørt, hvori
der bittert klagedes over den Rolle, Goethe spillede i
dette Slutningsbind. Altsaa, hed det med Forbitrelse,
i Forherligelse af Goethe løb hele Aandsrevolutionen
ud! Ifald dette fra først af havde været Meningen
og Brevskriveren da havde forstaaet denne Mening,
aldrig havde han da støttet og fulgt mig. Alligevel
havde jeg allerede ni Aar forinden i en Afhandling
Goethe og Danmark uforbeholdent lovprist Goethe,
der dog mindst af alle kan kaldes revolutionær.</p>

<p>Efter Beaconsfield havde jeg udført Billedet af
Holberg og udført det med fuld Sympati for den
oplyste Enehersker, som han var. Paa samme Tid var
det, jeg offenligt ved en Grundlovsfest erklærede,
at Benævnelsen Demokrat ikke kunde anvendes paa mig.
Meget indtrængende havde jeg derefter i sidste Del
af Hovedstrømninger fremstillet Heinrich Heine. Jeg
havde ikke, saaledes som Börne og andre, angrebet ham
som ikke oprigtigt revolutionær; jeg havde stræbt
at forstaa og forsone de forskellige Sider af hans
Væsen. Jeg viste, at han ræddedes for et Liv uden
Skønhed, for det store Arbejdshus uden Overflod. Og
jeg fortsatte:</p>

<p>Dog hvad der end mere vakte hans Uvilje, var et
Liv uden Storhed, med Lighed i Middelmaadigheden
til Religion, med Hadet til Geniet, til de søgende
Aander og til dem, der aabent forkaster nazarensk
Afholdenhed, til eneste virkelig Moral. Hvad han i
lige Grad afskyede, var Samfundet, som han kendte det,
regeret af et Præsteskab uden Aand og af en Adel uden
Finhed, og saa et Samfund, som han forudsaa det,
bestaaende af frigivne Slavesjæle, der kun havde
ophørt med det Kryberi, der var deres Instinkt, for
at give den Misundelse Tøjlen, som var Kærnen i al
deres Sædelighed.</p>

<p>Han var visselig for Revolutionen mod Ludvig d. 16.,
denne skikkelige Kleinsmed, der var bleven Konge. Dog
var han lige saa vist for Cæsar mod Brutus, denne
Klodrian af en Aagerkarl, der ikke kunde andet end
stikke en Kniv i en stor Mand.</p>

<p>Han indbildte sig at være Monarkist; han kaldte sig
kongetro af Overbevisning, fordi han var cæsarisk
sindet og manglede Ordet. Han indbildte sig at være
Demokrat, han kaldte sig derfor, fordi han var født
som Plebejer, hadede enhver uretfærdig Fødselsforret,
og følte sig stillet i en evig Opposition til
Junkere og Præster. Men i sit inderste Sjæleliv var
han følgeret. Den tilsyneladende Modsigelse i hans
politiske Sympatier og Bestræbelser kom af at han
elskede Storhed og Skønhed saa højt som Frihed og ikke
vilde ofre Menneskeslægtens højeste Udvikling paa en
uvirkelig Ligheds og virkelig Middelmaadigheds Alter.</p>

<p>Trods Hævdelsen af Heines i Tyskland altfor hyppigt
miskendte Storhed som Lyriker havde jeg under en
gennemført Sammenligning udviklet, hvorfor han endog
som lyrisk Digter stod tilbage for Goethe.</p>

<p>Om Goethe selv havde jeg, som ovenfor nævnt, i Aarene 1888 
og 1889 holdt Forelæsninger. Medens vi om Shakespeare 
véd altfor lidt, var Vanskeligheden for mig her
den, at man om Goethe véd altfor meget. Efter den
Højde, Goethe-Forskningen i Tyskland havde naaet,
var det noget nær umuligt for en Ikke-Tysker at
hamle op med de Indfødte i alsidig Kundskab. Det
var Aarsagen, hvorfor jeg ikke havde nogen Hast med
Udgivelse af en Bog om Goethe. Men jeg stræbte at
fremme min Selvudvikling, idet jeg fra Stade til
Stade, fra Værk til Værk, fulgte den, hvis Liv og
Kunst med større Ærbødighed for Naturen end nogen
tidligere aandelig Stormands lod Anlæg og Planer gro
i uforstyrret Vækst.</p>

<p>Goethe sysselsatte mig dog dengang mest som den
altomfattende Intelligens, og jeg saa hans Værker fra
Intelligenssiden. At Shakespeare var kommet til for
en længere Tid at fortrænge ham af mit Indre, beroede
paa, at Lidenskabernes Liv nu sysselsatte og fængslede
mig mer end Tanke- og Drømmelivet, og at Shakespeares
Værker var det rigeste mig bekendte Gemmested for
sanddru og storstilede Billeder af Lidenskabslivet.</p>

<p><pb n="14" />.</p>

<p>Hvad der fra først af havde draget mig til Shakespeare
som Æmne, det var, som ovenfor antydet, Hanget til
at skildre den største Bitterheds Tidsrum i hans
Sind. Det var ikke hans ypperste, verdenskendte
Værker, som lokkede mig mest. Havde Shakespeare ikke
skrevet Troilus og Cressida, Coriolanus og Timon fra
Athen, saa havde han ikke fænglet mig saa ubetinget,
at jeg maatte fordybe mig i ham.</p>

<p>Men nu da jeg havde dannet mig et Overblik over hans hele 
Livsgang, var selvfølgelig de underordnede Værker, der 
var mig saa interessante som Symptomer, traadte tilbage i
min Bevidsthed i lige Linie med de andre, eller
vel endog bag de andre, der tillige imponerede som
Kunstværker.</p>

<p>Og skønt jeg ikke forsømte at gruble over de
mange historiske, filologiske, æstetiske, metriske
Detail-Spørgsmaal, der vilde kræve megen Tid og
bl. a. gøre et længere Ophold i England nødvendigt,
svævede mine Tanker nu over det store Stof og
fik til alle Sider Horizont. Ja, jeg kan sige,
at i de Aar, der endnu gik hen, før jeg begyndte
den endelige Nedskrivning og Trykningen af Bogen
William Shakespeare, var mit egentlige Udbytte af
mine Drømmerier om og med denne Aand, som leved og
virked omkring Aar 1600 og var frisk som en Morgen
trehundred Aar efter hans Død, det at jeg løftedes
op over de snevre Forhold, hvori jeg af Skæbnen var
stillet, og saa frit omkring mig, tilbage til Fortiden
og frem til de kommende Dage.</p>

<p>Thi indsnevret var jeg. Fra Udlandet kunde jeg ingen
dybere Forstaaelse vente. Efterhaanden som Aarene
gik, var jeg for Tyskerne bleven dette ene, den som
først havde gjort dem opmærksom paa Henrik Ibsen,
og den, som først havde henledet Opmærksomheden paa
Friedrich Nietzsche. Jeg var Ibsen-Kritikeren og
Nietzsche-Anerkenderen, basta! Bad man mig fra
Tyskland om en Artikel eller et Foredrag, saa
anmodedes jeg ufravigeligt, undertiden mere end
fyrretyve Gange i et Aar, om at skrive eller tale om
Ibsen og om Nietzsche. Og da man i Evropa og Amerika
endnu mest kendte mig over Tyskland, saa blev denne
Opfattelse, den snevrest mulige, efterhaanden overalt
Grundopfattelsen af mig.</p>

<p>I Hjemmet var jeg endnu paa mange andre Maader
indsnevret. Danmarks og alle danske Forholds Lidenhed
virkede dobbelt trykkende paa den, der stod i livligt
aandeligt Samkvem med Omverdenen. De samme Modstandere
skrev i de samme Aviser de samme Artikler imod mig nu
paa tyvende Aar. Enhver Fremrykning i Anseelse eller
Anerkendelse var Signalet til ny Udbrud af smaalig
Misundelse. Og det Rædselsfuldeste var dette: Følelsen
af, hvorledes selv en fribaaren Sjæl skrumpede ind
i disse Lilliputforhold, vænnede sig til at tage
det Ligegyldige alvorligt og tillægge det en Art
Vægt, vænnede sig til at se Gemenheden behandlet som
ligegyldig og straffri eller oven i Købet som egnet
til Belønning.</p>

<p>Det var nødvendigt, daglig i sit Sjæleliv at bestige
et Taarn, hvorfra man kunde overskue Synskresen, og
desuden daglig at indprente sig Nødvendigheden af,
for sin Udviklings Skyld at veksle Horizont.</p>

<p>Jo friere man var stillet, des skarpere saa man,
hvad der dybt nede i Snevringerne laa for Dagen,
Folkets dulgte Fortrin og skjulte Brøst. Jo højere
man hævede sig, des klarere saa man ud over den vide
Verden, hvor der tænktes og arbejdedes, forskedes og
frembragtes, og var derfor i Stand til at skønne,
hvad af alt dette der var egnet til Fremme for det
danske Folk og kunde komme det til Gode.</p>

<p>Jo mere Horizont man havde og jo mindre stavnsbunden
man var, des mere levede man ikke blot for sine
Nærmeste eller for sine Landsmænd, men for alle
dem, som havde En behov, ligegyldigt hvor deres
Vugge stod, blot det Lidet, man vidste og evnede,
den Smule Paavirkning og Indvirkning, man var Herre
over, den Indflydelse, man efterhaanden kunde øve,
blev sat ind paa rette Sted. Mangt et forurettet
Menneske kunde man da hjælpe, ja hele Folkeslag,
der appellerede til Retssans og Frisind, kunde en
enkelt Privatmand uden nogen officiel Myndighed skaffe
Oprejsning eller idetmindste bringe Trøst.</p>

<p>Endelig, det følte og vidste jeg: Den, der saa' langt og 
vidt, og som derfor havde Begreb om talrige politiske og
aandelige Forhold, hvorom de, som vejledede den
offenlige Mening i Landene i Reglen intetsomhelst
vidste af Selvsyn, han kunde før nogen anden øjne
truende Farer i sit Lands Horizont, advare imod dem,
og som Meteorologen, der forudser en Storm, fraraade
at trodse den, tilraade at undgaa den.</p>

<p>Men naturligvis var Den altid ret vanskeligt stillet,
som saa hvad der gik over og hvad der laa under de
fleste Andres Horizont.</p>

<p>INDHOLD
  Side</p>

<p>Udlændighedens Afslutning ... 1
Ny Begyndelse i Kjøbenhavn ... 56
Almindeligt Frafald ... 70
Stor Foredragsrejse ... 89
Dansk Politik og Aandsliv ... 116
Sommerferie og Efteraarskampe ... 128
Andet Ophold i Polen ... 155
Forhold til Udland og Indland i 1886 ... 164
Rusland ... 189
Hjemlige Angreb ... 210
Indtryk af Fremmede og ensomt Arbejde ... 223
Udflugt til Sverig og Norge ... 243
Revolutionens Hundredaar i Kjøbenhavn og Paris ... 256
Haarde Tider ... 271
Opgang i Indflydelse ... 303
Rødt og Graat ... 350</p>

<p>GYLDENDALSKE BOGHANDEL . NORDISK FORLAG</p>

<p>GEORG BRANDES</p>

<p>Dualismen i vor nyeste Philosophie. 60 Øre. Æsthetiske
Studier. 2. ændrede Udgave. 4 Kr. Kritiker og
Portræter. 2. ændrede Udgave. 5 Kr. Den  franske
Æsthetik i vore Dage. En Afhandling om</p>

<p>H. Taine. 3 Kr. (Udsolgt). Hovedstrømninger i det
19de Aarhundredes Litteratur.</p>

<p>Forelæsninger holdte ved Kjøbenhavns
Universitet. Folkeudgave. I-III. 15 Kr.</p>

<p>Forklaring og Forsvar. En Antikritik. l Kr. Søren
Kierkegaard. En kritisk Fremstilling i Grundrids. 3
Kr.</p>

<p>50 Øre.</p>

<p>Danske Digtere. Charakterbilleder. 2. Udgave. 4
Kr. 50 Øre. Esaias Tegner. En litteratur-psychologisk
Studie. Med Tegners</p>

<p>Portrait. 3 Kr. Benjamin Disraeli. Jarl af
Beaconsfield. En litterær Charakteristik. 4 Kr.</p>

<p>Ferdinand Lassalle. En kritisk Fremstilling. 4
Kr. 50 Øre. Mennesker og Værker i nyere evropæisk
Litteratur.</p>

<p>7 Kr. Det   moderne   Gennembruds   Mænd.
2 den gjennemsete</p>

<p>Udgave. 5 Kr. Ludvig Holberg. Et Festskrift. Med tolv
Vignetter af Hans</p>

<p>Nic. Hansen. 5 Kr.; eleg. indb. 7 Kr. 50
Øre. Indtryk fra Polen* 4 Kr. 75 Øre. Indtryk fra
Rusland. 6 Kr. Essays. Danske Personligheder. 4
Kr. Essays. Fremmede Personligheder. 4 Kr. 75
Øre. Udenlandske Egne og Personligheder. 5 Kr. 50
Øre. William Shakespeare. I-III. 18 Kr. Heinrich
Heine. 2det Oplag. 2 Kr. 50 Øre. Henrik Ibsen. 3
Kr. Ungdomsvers. 2 Kr. Levned. I-II å 6 Kr. 50 Øre. Om
Læsning. 75 Øre.</p></div></body></text></TEI>

