<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title/>
         </titleStmt>
         <publicationStmt>
            <publisher>dsl</publisher>
            <pubPlace>kbh</pubPlace>
            <date>2016-01-01</date>
            <idno/>
            <availability status="restricted">
               <ab>Copyright 2016, Society for Danish Language and Literature</ab>
            </availability>
         </publicationStmt>
         <sourceDesc>
            <listWit>
               <witness>
                  <bibl>empty</bibl>
               </witness>
            </listWit>
         </sourceDesc>
      </fileDesc>
   </teiHeader>
   <text>
      <body>
         
         <div>
            
<p>GEORG BRANDES
LEVNED</p>

<p>ET TIAAR</p>

<p>GYLDENDALSKE BOGHANDEL . NORDISK FORLAG
KJØBENHAVN OG KRISTIANIA</p>

<p>GRÆBES BOGTRYKKERI
1907</p>

<p>GEORG BRANDES</p>

<p>LEVNED</p>
<div>
<head>ITALIEN</head>
<div>
<head>1.</head>
   
<p>Mit andet længere Ophold i Udlandet havde varet et
Aar. Det Fjerdingaar, jeg indtil Højsommeren 1871
endnu tilbragte i Italien, var et af de rigeste, jeg
har oplevet. Neppe en Dag var uden Udbytte af blivende
Art, og neppe en er gaaet mig af Minde. Jeg levede
først og fremmest gennem Synet, svælgede i Øjenlyst
ved Skuet af Naturen, af Mennesker, af en Kunst,
som svarede til denne Natur og til det Menneskeliv,
der i Fortiden var levet i den. Jeg forøgede daglig
min Kundskabs Sum, lærte nydende og nød det at
lære. Den aandelige Næring, jeg optog i mig, var
den, hvorefter jeg havde smægtet, og at det var den,
hvortil jeg trængte, beviste den Lidenskab, hvormed
jeg tilegnede mig den. Min Synskres udvidedes, idet
jeg følte mig løftet til aandelige Højder, hvorpaa jeg
ikke hidtil havde staaet. Min Livsglæde blussede op,
idet jeg uafbrudt fornam, hvilken Rigdom af Skønhed
den italienske Renæssance havde udbredt over de
velsignede Egne, hvori den havde vokset sig stor
og stærk. Det personlige Indtryk af sydlandsk Liv
og sydlandsk Følemaade, sammenlignet med Nordens,
røbede mig med stedse stigende Klarhed det blot
Betingede i Grundsætninger, som i Norden gjaldt for
uomtvistelige. De nye <pb n="2"/> 
Indtryk fremkaldte nye Stemninger og Følelser, og
disse et Væld af nye Tanker, der bekræftede hvad
dristige og oppositionelle Forestillinger jeg før
min Rejse havde undfanget og næret.</p>

<p>Flere Gange senere i mit Liv har jeg havt Tidsrum,
hvor jeg fornam en Indvinding af nye Egne, f. Eks. 
da jeg lærte det Tyskland, som fremgik af den store
Krig, at kende, eller da jeg trængte ind i de slaviske
Folkeslags Verden; men disse store Berigelser kan ikke
sammenlignes med denne. Her følte jeg ikke med blot
Interesse, at et Omraade blev levende Virkelighed
for mig, som før kun havde været et kortlagt Omrids
eller maaske endog været urigtigt kortlagt. Her
elskede jeg, elskede indtil Sværmeri Landskaberne,
Byerne, de historiske Mindesmærker, Oldtidens,
Middelalderens og Renæssancens Frembringelser, endelig
selve Menneskeracen. Det Ypperste her vakte ikke blot
min Beundring, men stemte med mit Temperament.</p>
</div><div>
<head>2.</head>
   
<p>Den første Brug, jeg gjorde af min genvundne
Sundhed, var den noget uforsigtige at foretage
en Fodtur i Sabinerbjergene med min unge franske
Ven <persName>Georges Noufflard</persName>. Den staar for mig som en
af de ikke ret mange solbestraalede Uger i mit
Liv. Bjerglandskabernes i høj Grad afvekslende
Poesi, Klostret i Subiaco med de Minder om
den hellige <persName>Benedict</persName>, der knytter sig dertil,
den lidenskabelige Madonnadyrkelse i Genazzano,
Befolkningernes barnlige og aabne, undertiden kloge
Væsen, deres politiske Forestillinger og Fordomme,
Villa d'Estes Kæmpecypresser og Tivolis Sibyllatempel
ved de vidunderlige Vandfald, endelig det daglige
Samliv fra Morgen til Aften med en Kammerat, hvis <pb n="3"/>
Personlighed behagede mig og hvis Samtaler altid
satte Tanker i Bevægelse - dette blev til en Soluge,
uforglemmelig.<note>Samlede Skrifter XI. 47 ff.</note></p>

<p>Endnu nogen Tid tilbragte jeg i Rom og dens
Omegn. Trods mit lange Ophold i Byen havde jeg
paa Grund af Sygdom kun set lidet tilgavns. Mindst
tilfredsstillende var jo Levningerne af Oldtidens
Rom. Naar jeg af <persName>Canina's</persName> fortrinlige Værk <emph>Roma antica</emph>
fik det fulde Indtryk af Stadens overvældende Pragt,
af disse Templer og Paladser, hobede imod hinanden i
én uhyre Straaleglans af Marmor, saa var det tomt og
stemte det vemodigt, at af alt dette var kun nogle
sønderbrudte Rester tilbage. Forestillede man sig,
hvad <emph>Forum Romanum</emph> engang var og holdt op derimod hvad
det i vore Dage er, saa var det som sammenlignede man
et prægtigt Fyrværkeri med det forkullede Stativ, der
staar tilbage Dagen efter, eller som skulde man danne
sig et Begreb om en dejlig Kvindes Skønhed efter et
Skinneben og et Par Ryghvirvler, der fandtes i hendes
Grav.</p>
</div><div>
<head>3.</head>

<p>Af den mægtigste Personlighed i <persName>Pius den Niendes</persName>
Rom saa jeg et Glimt. I Stanzerne kom en Dag en
aldrende Prælat med et grimt, udtryksfuldt Ansigt
gaaende. Han bar Kardinalernes røde Strømper. 
Hvem var det? <persName>Antonelli</persName>. Paafaldende var den store,
grimacerende Mund og de tindrende Øjne, der lyste,
som traadte de ud af Hovedet paa ham. Han ledsagede
flere Damer og talte til dem paa en indsmigrende
Maade, præsteligt galant som en Hofmand fra det
18. Aarhundrede. En Dame kom til, trykkede hans Haand
til sine Læber og kastede sig i det samme paa Knæ. Han
løftede hende i Vejret som en sand Verdensmand.</p> <pb n="4."/>

<p>Denne Pavetidens mest forhadte Reaktionære, der
sagdes at have beriget enhver af sine Slægtninge
med Millioner, var styg, svagelig og trods sin
Hofmandsholdning kejtet. Saare forskelligt fra ham
maa den Søn af ham have taget sig ud, om hvem <persName>Marie
Basjkirtzev</persName> fortæller.</p>

<p>En god Del saa jeg til de yngre Mænd, der var
fuldt optagne af aandeligt at opdyrke Rom og
oppløje den under Pave- og Præstevælden tilstenede
Jord. Der var enkelte iblandt dem, som havde Mod,
Veltalenhed og Evnen til at elektrisere uden at
virke febrilsk. Blandt dem tiltalte min Ven <persName>Giuseppe
Saredo</persName> mig stadig mest. Det var lærerigt at høre
juridiske Forelæsninger af ham ved Universitetet
i Rom. Naar han havde endt sit Foredrag, gav han
Tilhørerne Ordet frit, og da fulgte et levende, men
ordnet Ordskifte. De unge Studerende modsagde hans
Synsmaader eller overhovedet hans Lærdomme, søgte at
forsvare forskelligartede Anskuelser, angreb desuden
hinanden. Nogle talte barnligt, andre godt. Tilsidst
sammenfattede <persName>Saredo</persName> alt det Udtalte, forsvarede sig,
gendrev, og afrundede det Hele.</p>

<p>Med Hensyn til Opfattelsen af Folkelivet var det
lærerigt at overvære de Skuespil, der gaves under
aaben Himmel.</p>

<p>Paa Augusts Mausoleum spilledes f. Eks. <emph>Stiffelius
ovvero il nuovo Luttero di Germania</emph> af <persName>E. Souvestre</persName>. 
Den nye <persName type="fictional">Luther</persName>, der gaves med lang hørgul Paryk og 
Kanonstøvler, viste sig at være en almindelig uheldig 
Ægtemand. En skændig Læge ved Navn <persName type="fictional">Raffaello</persName> beslutter 
at forføre den nye Luthers Hustru, der er utaalmodig 
over, at hendes Husbond er mere sysselsat med sin 
Forfattervirksomhed end med hende. Han lader da den 
nye Luther fængsle for hans Frisind. Dér fik Præsterne 
den, og Tilhørerne spidsede Øren. Fruens Fader, en 
Major, der spiltes med et Skæg og en Uniform som de 
prøjsiske Jernbanekonduktørers, aner Uraad og vil være 
paa sin Post. Elskeren kommer imidlertid og <pb n="5"/>
sniger sig ind i Damens Sovekammer. De romerske Tøse
fnisede rundt om i Parterret, Mændene sagde Oh! og
kastede Sideblik omkring sig. Fruen kommer, tænder
sit Lys, siger: "Det er sent, man maa i Seng" og
gaar ind i sit Kammer. Tilskuerne ventede aandeløse;
men der hørtes fra Scenen intet Skrig. De romerske
Tøse stak da i at grine af fuld Hals, og Mændene
saa sig triumferende om. Nogle sagde: "Hun finder
sig i det", andre: "Lyset gik ud". Tom Scene. Den
prøjsiske Major, ogsaa han med høje Støvler, kommer
ind med et Lys og en Pistol; han vil forsvare sin
Datters Ære med Skydevaaben. Uheldigvis véd den Tapre
ikke af, at Ransmanden allerede er paa Pladsen. En
tyk Matrone med fire Fingerringe paa hver Finger,
der sad ved Siden af mig, raabte: <emph>Matto</emph>, det er
udlagt Fæ! Majoren sætter sig med Pistolen i Haanden
udenfor Kammerdøren, som for at Ingen skal forstyrre
de lykkelige. Tæppet gaar ned, og Publikum jubler
i vilden Sky. — I tredie Akt kommer vor Ven Luther
frigivet tilbage. Hans Kone græder, tuder, hyler og
fortæller ham, at han er — noksagt. Hun kravler i
længere Tid frem og tilbage paa sine Knæ og tigger
om Forladelse. Romerne raabte: Basta! Basta! og den
nye Luther havde vist gerne tilgivet hende; men han
turde jo ikke gaa ud af sin Rolle: Akten endte med,
at han løftede Haanden imod hende og blev staaende med
skrævende Ben i Tableau. Tæppet vilde ikke falde. Han
stod bestandig. Endelig fik man Snorene redede fra
hverandre, og Tilskuerne gik, just som Solen gik ned.</p>

<p>Saa tidt en saadan Forestillings Replikskifte blev
overdøvet af Kirkeklokkernes Slag, undlod Tilhørerne
ikke at udtømme sig i Forbandelser over Gejstligheden,
der gjorde alt dette Spektakel og forstyrrede enhver
Fornøjelse.</p>

<p>Ingen By stod dengang i kunstnerisk Henseende lavere end 
selve dette Rom, hvis kunstneriske Fortid var saa stor <pb n="6"/>
og af hvis Paavirkning man ventede sig saa meget. 
De indfødte Romeres Maler- og Billedhuggerkunst
kunde slet ikke regnes med; de Fremmede havde,
alt efter deres nationale Forudsætninger, noget
mere Evne. Men selve Luften i Rom virkede ugunstigt
paa deres Ejendommelighed. De danske Malere lærte
intet her og malte tilsammen spidsborgerligt. Der
var ingen Fremfærd i dem, ingen nye Formaal. Det,
de mindst tillod sig, var et Lune, og aldrig kom der
fra dem noget Overraskende. Eller forsøgte de derpaa
og vilde de frigøre sig for den altbeherskende Idyl,
saa sprællede det Hele. Mange af dem trykkedes ogsaa
som Kunstnere af deres Armod. En af dem havde den
Plan at male den alderstegne <persName>Michelangelo</persName>, der efter
Sagnet tilsidst, da hans Syn svigtede ham, lod sine
Hænder glide over den farnesiske <persName type="fictional">Herkules's</persName> Torso. Men
Maleren opgav det, da Kostymet var ham for dyrt. "Hvor
kan jeg købe Bukser til Michelangelo, naar jeg ikke
har Raad til at købe Bukser til <persName>Vilhelm Jensen</persName>!"</p>

<p>En meget betegnende nordisk Ejendommelighed var denne:</p>

<p>Saa tidt jeg i hine Dage med ungdommelig Heftighed
i Anledning af et Stridsspørgsmaal udtalte min
Grundanskuelse, indlod Danske, Nordmænd, Svenske
eller Finner sig aldrig paa Drøftelse af den, men
indskrænkede sig ufravigeligt til den Paastand, at jeg
selv vilde ende med at antage den stik modsatte Mening
og forfægte den, enten naar jeg fik Embede, eller
naar jeg engang gik hen og giftede mig, eller blot
naar jeg blev fyrretyve Aar. Enhver lidt ualmindelig
Tanke syntes dem Udslag af den blotte Uerfarenhed;
men for mig stod det, hvad jeg ogsaa ærligt plumpede
ud med, som om Karakterernes Usselhed i de nordiske
Lande nu havde antaget Saadanne Former, at det Udsagn:
"Jeg vil ikke gøre dette eller hint, ikke finde mig
i dette eller hint" <pb n="7"/>
var tilstrækkeligt til at de Tilstedeværende hobevis
antog Ytringen for Mundsvejr. Uden Overdrivelse
kan jeg sige, at Ordet <emph>Jeg vil ikke</emph>, anvendt paa
Fremtiden, i hele Kresen betragtedes som en Art
Praleri, en Rodomontade. Saavidt var vi komne. Og
der holder vi maaske endnu.</p>
</div><div>
<head>4.</head>
   
<p>Jeg tog en Dag til Nemi og opsøgte de Klipper,
hvor jeg, sidst jeg var der, havde ligget. Men
Egnen var allerede helt forandret. Man havde fældet
Træerne rundt om dem, og de nedhuggede Stammer
laa i Dynger. Stedet var neppe til at kende igen,
og der var intet blaat Slør at finde. Jeg forstod,
at det var Livets Gang: alle Træer skulde hugges,
alle blaa Slør og alle blaa Fugle flyve.</p>

<p>Jeg kørte forbi Albanersøen til Frascati. Idet jeg
sammenlignede disse smaa Bjergsøer, Albano's eller
Nemi's, med Sverigs, med Vettern f. Eks., set fra
Jönköping, forstod jeg ret Arten af disse Egnes
Skønhed. Ingen masseagtige Skove, ingen skarpe eller
spidse Klipper, ingen Skjulthed og intet Vildskab;
men den fuldstændige Begrænsning, som var en Følge
af at Søerne fyldte to gamle mægtige Kratere, og
de mest harmoniske Linjer i Overensstemmelse med en
Vegetation, der skønt et Sollands var mere formfuld
end yppig.</p>

<p>I Frascati vakte især det store Jesuiterkollegium
min Opmærksomhed. Fyrst <persName>Borghese</persName> havde uden Vederlag
overladt Jesuiterne sit Palads til Skole. Det var en
Glæde at beskue det majestætiske Kloster, bygget af
selve <persName>Bramante</persName>. Hvor mange Skoler i Verden havde et
saadant Lokale.</p>

<p>Der var netop Concert. Jesuiterne, der forstaar den sjældne 
Kunst at gøre sig elskede af deres Elever, knyttede til 
enhver Læretime en Fornøjelse, og sørgede endnu ivrigere 
for Adspredelserne end for Undervisningen, der iøvrigt var <pb n="8"/>
god. Saaledes anordnede de Komedier og Concerter,
ja endog af og til en Turnering paa smukke Heste i
Slotsgaarden, en Begivenhed, der var fremstillet paa
talrige Fotografier. Derfor blev de som Lærere aldrig
forhadte eller kedsommelige, hvad der iøvrigt løber
ud paa Et; thi en kedsommelig Lærer ender vist altid
med at blive forhadt.</p>

<p>Her i dette lykkelige Klima slog det mig, at den
engelske Glæde ved <emph>the home</emph> var klimatisk bestemt,
en Kulde- og Regnvejrs-Glæde. Vistnok havde allerede
Romeren kæmpet for Altar og Arne; men han, som største
Delen af Dagen var udendørs, kunde ikke have Følelsen
og Dyrkelsen af Hjemmet som Kastel. Man gjorde i
Norden en overordentlig Dyd af denne Sans for Hjemmet,
som var en pur Regnvejrsnødvendighed. Englænderen
maatte nødvendigvis sige: Hvilken Glæde at have et
Sted, hvor jeg kan lukke mig inde, have kunstig Varme
og drikke varm The eller Spiritus! Var det ikke en
fuldt saa naturlig Glæde at vide, man en stor Del af
Aaret kunde ligge under aaben Himmel uden at fryse
og uden at fylde sig med Whisky? Ligefuldt maatte
jeg naturligvis drille min Rejsefælle med Nordens
Fortrin og lade ham høre at Franskmændene end ikke
havde et Ord for Hjemmet. <persName>Georges Noufflard</persName> svarte
mig leende og letsindigt: Ifald Franskmanden ikke
har et <emph>chez soi</emph>, saa har han altid et <emph>chez elle</emph>,
og af to gode Ting foretrækker jeg den sidste.</p>

<p>Det slog mig at Ordet <emph>Værelse</emph> paa Dansk kommer af at
være; saa nøje var Begrebet Hus knyttet til Begrebet
Eksistens; det samme Ord <emph>varelse </emph> betydede paa Svensk
et Væsen. Ligeledes betydede paa Tysk Kvindeværelse
(Frauenzimmer) en Kvinde. Mærkeligt var det, at vi
ikke paa Dansk kaldte en Mand for et Karlekammer.</p>

<p>Klimaet forklarede en Mængde Ejendommeligheder. Saaledes 
Mangelen paa Undseelse. Hvor Børn gik nøgne og <pb n="9"/>
Voksne halvnøgne, hvor saa at sige ingen Legemsdel
skjultes, var ikke blot falsk Skam, men megen ægte
Undseelse umulig. Klimaet udslettede Modsætningen
mellem Jomfruelighed og Kønsbevidsthed. Det udslettede
desuden den skarpe Forskel mellem fattig og rig. Rig
vilde i første Linje sige varm (ved Føde eller ved
Klæder); fattig vilde sige kold. En Dreng, der altid
havde løbet om i bar Skjorte eller i en Stump Skjorte
og to Lapper, der forestillede Bukser, følte sig
ingenlunde fattig. Disse Børn straalede af Sundhed,
deres brungule Hud glinsede, deres Lemmer var stærke
og runde. Malerne priste dem som Modeller, mens man
ikke kunde opdrive en Model blandt fattige Børn i
Kjøbenhavn; de var alle for magre.</p>

</div><div>
<head>5.</head>

<p>En Verden føjede sig for mig til en Verden, da jeg lærte 
Neapel at kende efter Rom. Jeg opdagede nu ogsaa mit indre 
Neapel efter at have gjort Rundrejsen gennem mit indre Rom.</p>

<p>Allerede Neapels Campagna stak af mod Roms; denne øde,
alvorlig, streng og stolt; Neapels rig, nydelig; dens
Former legende; dens Jord frugtbar. Vinrankerne hang
yndefuldt mellem høje Popler, snart i Guirlander,
snart dannende Firkanter med liggende Kors som naar
Børn udspænder Seglgarn mellem deres Fingre. En
ung, lidt koket Neapolitanerinde i Jernbanevognen
forberedte mig ved sin elskværdige Pludren og
ved sin skelmske Livfuldhed paa Syditalienernes
Væsen i Modsætning til hvad jeg kendte af nord- og
mellemitaliensk. Saa skimtedes Omridsene af Vesuvs
Kæmpekrop, og snart saa jeg fra Sante Lucia, hvor jeg
var taget ind, ud over det store, den Dag graalige
Hav med heftig Bølgegang, indfattet af Golfens buede
Linjer, Havet og atter Havet i det uendelige uden
Horisont. Rom syntes <pb n="10"/>
i Sammenligning med Neapel stille som en Provinsstad. 
Og jeg led godt den moderne Bys Pragt efter den antike 
Hovedstads Ro. Det forekom mig i første Øjeblik som 
var jeg hjemme i Danmark. Saa ens er Havet; saa stærkt 
virkede Blæsten derudefra paa alle mine Organer. En Bys 
Grundkarakter bestemmes jo af, om den ligger ved Havet 
eller ikke, og dette var den første italienske Søstad, 
jeg saa. Men da jeg gik ned til Havnen, helt ud paa 
Moloen, stod fortabt i Skuet og saa mindedes Broen ved 
St. Annæ Plads i Kjøbenhavn, udbrød jeg: Herregud! at 
jeg kunde forveksle!</p>

<p>Henad Aften viste der sig et rødt Genskin paa Himlen
fra Lavaen, der flød ned ad Vesuv. Solen sank og
belyste den hvide Røg, der slog op fra Vulkanens
Krater. Den blev blegrød, Vesuv blegrød, Himlens
Skyer blegrøde, og Golfen laa snart i et blegrødt
Skær. Selv Capri rødmede i det Fjerne.</p>

<p>Jeg spiste nede ved Stranden i en Restaurant, der
kun førte Sødyr (<emph>gli frutti di mare</emph>), nemlig talrige
Sorter Fisk, Languster og Hummer, ti Arter Østers,
oftest ikke større end en Negl, de velsmagende
Calamaia (Blæksprutter), Snegle, røde, hvide, gule
Muslinger og de store, piggede Søstjerner. Jeg levede
af Havet som et Urmenneske fra Køkkenmøddingtiden.</p>

<p>Imens iagttog jeg Livet omkring mig. Det var her
i Neapel, at danske Malere fandt deres idylliske
Æmner: det var paa denne Santa Lucia, at en af dem
havde følt sig beaandet til at male et Billede af
Familielivet, hustruelig Ømhed og Faderglæde! Var
der noget i Verden, hvorom dette Liv mindre vakte
Forestillingen? Kun naar man havde en dansk Dagligstue
i sin ene Øjekrog og et dansk Børnekammer i den anden,
maatte man male dette ogsaa her.</p>

<p>I Rom var Ungdommen pavefjendtlig og franskfjendtlig,
da den saa længe havde lidt under Præstevældens Tryk og 
Franskmændenes Fremmedherredømme over Byen. I Neapel <pb n="11"/> 
gik den videre, var fjendtlig sindet ogsaa mod det ny
konstitutionelle Monarki, attraaede fortsat Revolution
og derigennem Republik. Universitetsbygningen var
bedækket med Indskrifter: Vive la Commune! Vive la
république sociale! Morte a Vittorio! Evviva Mazzini
e Garibaldi!</p>

<p>Her gik man aandeligt straks til den yderste Yderlighed; 
men med Alvoren, som laa bagved, var det ringe bevendt.</p>

<p>Det Træk der slog mig mest, som kom hertil fra Rom,
var Befolkningens skrigende Stemmer, Mangelen paa
Værdighed i Optræden, Fryden ved Larm og Støj, heftig
Bevægelse og Hast.</p>

<p>Lod i San Carlo-Teatret en Sanger eller Sangerinde
en uren Tone undslippe sig, nøjedes Publikum ikke
med Hyssen; fra Tilskuerpladsen lød Hu—hu—hu, en
formelig Hundetuden. Naar i Sorrento Agerdyrkerne var
ved deres Arbejde, genlød hele Egnen af deres Hyl. De
havde for Skik at tude uafladelig som vilde Dyr eller
som indespærrede Hunde. Det skete undertiden efter en
vis Takt; En sagde ganske kort som i Recitativ nogle
Ord, hvorpaa de andre hylede som vanvittige tre, fire
Minutter igennem. Saaledes ogsaa, naar de om Aftenen
gik fra Arbejd. De elskede i den Grad Skrig og Skraal,
at det var dem en Lindring at tude. Saaledes knaldede
alle neapolitanske Kuske uafbrudt med deres Piske,
saasnart de saa en Fremmed. Af Kærlighed til Støj
raabte de Handlende langt mer end nødvendigt med
deres Varer, og Befolkningen fejrede en højtidelig
Fest som Juleaften med at brænde Troldkærlinger,
Raketter, engelske Pistoler og Sværmere af fra hver
anden Brosten, mens større Fyrværkerier Natten igennem
steg fra Byens Tage.</p>

<p>Mennesketypen var saare forskellig fra Roms. Intet i den 
var monumentalt. Pigernes Legemsbygning var fin, svag, 
ofte henrivende; man saa Skønheder, ved hvis Komme man<pb n="12"/>
mindedes Udtrykket: Gratierne legede i hendes Smil. 
Den skønneste Type var den rene græske, som genkaldte 
disse Egnes oprindeligt græske Befolkning.</p>

<p>I Rom var de unge Kvinder oftere smukke end nydelige;
de var skabte som Statuer; deres Skønhed var rolig. I
Neapel var Figuren mindre plastisk og mere elegant,
Midien smallere, Mimiken ubehersket. Men alle
Pigebørnene bandt deres Tørklæder om Hovedet med en
utrolig Ynde.</p>

<p>Stilen i Neapels unge Mænd var undertiden indtagende,
i de unge Kvinder smægtende, bedaarende, aldrig
streng. I Neapel var der saa at sige ingen unge
Piger. Selv de trettenaars Pigebørn var smaa
Kvinder. Nogle nærmede sig den mauriske Type, Læberne
var lidt vel fyldige, om end fuldendte i deres Form;
fra klare, tindrende, fløjelsbrune Øjne lyste to
Flammer. Legemet var lille, men bevægede sig i smidige
Bugter.</p>

<p>Dog ved Siden af disse Skikkelser forekom alleslags
platte og grimme Typer, en, man kunde kalde den hvide
Negertype, der havde Negerkarakter i Haar, Læber,
Alt undtagen Farven, en anden, man kunde benævne
Kartoffel-næsetypen, og saare mange Aasyn af Typen
<emph>Canaille</emph>.</p>

<p>Moralsk svarede Befolkningen altfor hyppigt til den
sidste Benævnelse. Ikke sjældent kom det Udbrud
paa Ens Læber: Hvor Neapel vilde være smuk uden
Neapolitanerne !</p>

<p>En Gang gik <persName>Georges Noufflard</persName> og jeg ind i en
Bagerbutik og spiste noget Brød. Da vi spurgte om
Betalingen og hørte Svaret, saa vi paa hinanden:
det var første Gang i mange Uger, man ikke forsøgte
at snyde os. En Fører i Sorrento, der blev spurgt,
hvoraf han levede om Sommeren, svarte uden Sky: Herre,
om Vinteren er jeg Fører, om Sommeren er jeg Ruffer.</p>

<p>Glad blev man overrasket, naar man engang imellem i <pb n="13"/>
den lavere Befolkning traf paa Skikkelighed eller
Finhed; men det var næsten altid udenfor Byen. 
En Fisker, der satte os over til Bajæ, var hæderlig,
fin, klog, skelmsk, morsomt gestikulerende. For at
vise, man talte godt om hans Familie i Egnen, rakte
han Tungen ud og smækkede paa den. En lignende Gestus
gjorde ogsaa Romerinder af Folket, naar de vilde sige:
Rygte, i Betydning af Renommée.</p>

<p>Etsteds i en Restaurant en halv Mil fra Neapel
opvartedes man af Værtens to indtagende Døtre, af
hvilke den yngste havde lige græsk Næse, Haarets
sorteblaa Reflekser og en Ynde, der rødmede ved
hvert Ord, man henvendte til hende. Et Træk af
hende rørte. Da Moderen en Dag vilde forelægge os en
opskruet Regning, følte Pigebarnet sig ilde tilpas,
lagde hurtigt sit Sytøj, gjorde et frugtesløst Forsøg
paa at nedstemme Regningen, og forlod Værelset, da det
mislykkedes. Vi nedpruttede imidlertid koldblodigt
Summen til mindre end det halve, skrev selv en ny
Regning, tvang Værtsfolket til at nøjes med den,
og forærede saa den smukke unge Pige alle Pengene,
vi havde sparet.</p>

<p>Overhænget, Plageriet om Almisse og Køb morede de
Par første Dage, men bragte derefter Blodet i Kog. 
De fleste simple Neapolitanere gjorde Grimacer, saa 
de syntes at staa mellem Mennesket og Aben.</p>

<p>Folkedialekten var styg. Jeg hørte den i det lille
Teater San Carlino. Man gik ned i en Kælder og fandt
et maadelig stort Rum i laset Tilstand. Neapel
var Lasernes som Lazzaronernes Hjem. Laser hang
her fra Stoleryggene. Sufflørens Ærmer hang i
lutter Laser. Man spilte en Polichinel-Komedie,
kaldet <emph>Prøven paa Rigoletto</emph>. Spillet var daarligt,
men livligt, Stykket Vaas, fuldt af flove Brandere
som <emph>arrosto </emph>for <emph>arresto</emph>. En Sanglærer i Stykket var
fra Toscana og talte toskansk Dialekt, der i Neapel
var højkomisk. Alle lo, naar han sagde <emph>chravallo</emph> for
<emph>cavallo</emph>. En <pb n="14"/>
andens Komik beroede paa, at han var Franskmand og
udbrød: <emph>C'est grand bon, beaucoup bon</emph>. — Naar han
sagde <emph>Oui</emph>, vakte det overordentlig Moro, og man
gjentog med mange Fagter: Mi, Mi!</p>

<p>Præsternes Prædikener svarede i folkelig Kunst til
Skuespillene. Mange var veltalende, og de voldsomme
Haandbevægelser, de benyttede, virkede fortræffeligt
En kraftig, mørk, svedende Præst prædikede paa
Kristi Himmelfartsdag over Teksten: Hvorfor staar
I her saa ledige? "Saaledes siger ogsaa jeg, der
ikke er Engel af Natur, men mere end Engel ved min
Sendelse" (Sandt at sige lignede han ikke en Engel
af Natur): "Hør Stormen tude, hør Lucifers Rasen,
se alle Kirkens Fjender, hvor de tumler sig (come
agiscono). Hvorfor staar I ledige? Aldrig har Tiderne
været saa fæle. Gører gode Gerninger, øver Kærlighed
for at beskæmme og besejre disse Satans Børn!"</p>

<p>En anden Præst i San Paolo Maggiore, en mager,
hysterisk Skabning med fortrukket Ansigt, der ikke
nøjedes med at gestikulere, men sprællede som Djævelen
i et Vievandskar, gik op og ned langs hele Korets
Længde med udbredte Arme som under Kramper, talte
i lutter Udraab: O Maria, o vergine, tu sei bella
come la luna, lieta come il sole, terribile come il
fulgore osv. og blev efter at have skiftet Klæder
for Alteret og have uddelt Sakramentet, omringet og
bestormet af en Masse Kvinder, mest i Trediverne;
han krammede deres Hænder, og deres Ansigter skinnede
af Fornøjelse.</p>

<p>Imidlertid tog denne Befolkning sig ypperligt ud
ved sine Fester, især ved de landlige, saaledes ved
den for Madonna dell'Arco, der er kendt fra Leopold
Roberts Maleri, hvor Vognen holder med de forspændte
Oxer paa Tilbagevejen fra den.</p>

<p>Over hver Vogn var udspændt et stort Stykke grovt
Lærred i en Halvbue. Selve Vognen var en lang Karre</p>

<p>som Bryggervognene i Norden. Mændene sad foran i
Solen ved Hestene i flere Rækker, som de kunde bedst,
Kvinderne overfor hinanden som i en Char-à-banc,
under Sejlet. Solen var hvidglødende, Sandet fygende;
de røde, gule og hvide Dragter sprudede Lys og
Farve. Faa Vejen skreg man, slog paa Tromme og
sang. Nogle Smaapiger dansede til Castagnetternes
Slag en henrivende Tarantel. Den ophørte, saaledes
udført, at være Bondedans. Helt yndefuldt var det,
naar Pigebørnene vendte Ryg til hinanden under
Runddans. Og trindtom i de dybe Porte paa begge
Sider af Vejen dansedes Tarantellen, mens Æslerne
kom travende, og Smaabørn laa og sov i Kurvene langs
Æslernes Flanker. Alle Firbenede, Heste som Æsler,
alle voksne Mennesker og Børn var pyntede med røde
Fjær, Sølvfjær og kunstige Blomster, og i denne
Sol glimrede det kunstige Sølv som Ædelstene. De
ældres Dragter var mest af Silke, højrøde med Guld;
i Reglen var Dragten af purpurfarvet Silke med gult
eller lysegrønt Forklæde. Mange Kvinder gik ikke,
men dansede Tarantellen hen ad Vejen, mens andre slog
Tamburin og sang nogle dumme Melodier, der lignede
de østerlandske.</p>

<p>Leopold Robert har i Syditalien set Lidet og har
kun svagt gengivet hvad han saa. Stikkene efter
ham, der er saa udbredte, er meget at foretrække
for Malerierne, hvis Farver er ganske uden Liv. I
en Egn, hvor Farven er endnu mere betydende end
Linjen, og hvor Alt opløser sig i Farve-Indtryk
af blændende Art, har han villet binde Bevægelsen,
binde selve Livet i nogle regelrette og smukke
Linjer. Hans Italien er da ikke sandt, eller rettere,
det svarer kun til et vist Skjønhedsideal i hans
Hjerne, hvortil han fandt nogle Motiver i Neapel. Men
hvad kan han for, at dette Ideal var lidt magert og
fattigt! Stakkels Robert; han skød sig af ulykkelig
Kærlighed til en Prinsesse. Havde han været
mere malerisk udrustet som Kunstner, havde han maaske
ikke skudt sig. Han havde Blik for Stillingernes
Skønhed. Jeg saa en ung Mand læne sig til en Vogn
nøjagtigt i den Stilling som den Yngling paa hans
Billed, der læner sig til Bøflerne.</p>

<p>Tilbage fra Festen foer alle de pyntede Vogne med
deres skrigende, castagnet- og tamburinslaaende
Befolkning i vildeste Firspring. Det var Folkeskik. 
Mange Hjul knustes; Mændene pidskede vildt paa 
Hestene, Kvinderne rejste sig som besatte og 
ruskede i Kusken, naar en anden Vogn truede med
at komme forbi. Flere hundredtusind Mennesker stod i
Neapel ventende ved Havnen og i de nærliggende Gader
for at se Toget fare forbi.</p>

<p><pb n="6" />.</p>

<p>Det var under uafbrudt Henrykkelse, at jeg i Museet
og i Pompeii studerede denne Befolknings fjerne
Forfædre i deres Kunst, eller rettere, jeg stræbte
her paa Italiens Grund at komme det gamle Hellas'
Aand saa nær som muligt gennem de Spor, den har sat
sig i Oldtidens syditalienske Bygninger, Husgeraad,
Malerier og Billedstøtter.</p>

<p>Jeg vidste vel, at der var et Stykke Vej fra Pompeiis
og Herculanums Levninger til Athen. Hvad vilde vel en
gammel Romer have sagt, hvis han saa min Ekstase? Han
vilde have sagt: Du beundrer disse Bagateller, dette
Pompeii, en Provinsby og Villaby! Hvad vilde du da
fornemme, ifald du kunde opgrave Rom, Verdensbyen,
der var Et og Alt, Rom, hvor Verdens Skatte bragtes
sammen! Og hvad vilde saa en gammel Græker have sagt,
dersom ved et Trylleslag Oldtidens Rom blev til for
mine Øjne? Han vilde sagt: Hvordan? Du beundrer dette
Rom, Forfaldstidens Hovedstad, Rom, der aldrig har
forstaaet Kunstens
Væsen, men laant og efterlignet og stjaalet fra
os. Hvad vilde du da fornemme, ifald Athen blev
til for dine Øjne, Feidias's, Platons og Perikles's
Athen!</p>

<p>Men lige fuldt: Aanden fra Hellas slog mig i Møde
her. Og jeg elskede ingen anden Kunst som den
græske. Det forekom mig, som var Oldtidens Grækere
det eneste Folk, der var kommet helt naturligt
til Kunst. Største Delen af det Moderne var kun
Efterligning af denne gamle Kunst, og lignede den
tilmed ikke.</p>

<p>Det græske Folk syntes mig mere og mere det eneste,
der forstod Livet, snart naivt, snart dybsindigt,
snart tungsindigt, men altid uden Dumhed og Grimhed,
og altid positivt. Hvad forstod Jøderne? At sige:
Du maa ikke - den kolde, fattige, negative Formel.</p>

<p>Og jeg fortabte mig i Skuet af Malerierne fra
Pompeii: Theseus kommer, dræber Minotaurus, og de
unge Piger, Ynglingene omringer ham og kysser hans
Hænder: Heltemod, Taknemmelighed, Befrielsens Glæde. -
Eller den unge Mand sidder paa sin Seng og venter med
en fyldt Pokal i sin Haand. De unge Kvinder klæder
Bruden af. Han lægger Armen om hendes Liv, Haanden paa
hendes Bryst; deres Læber mødes: Ungdom, Livsnydelse
og festlig Indvielse af et Samliv. - Intet Forbud,
ingen Skræmsel. Ingen Fristelse, ingen Slange. Intet
Syndefald og intet Billedhad. Men Musernes Dans paa
Helikon, og Gratier med Blomster om Haaret og tunge
Aks i dejlige Hænder.</p>

<p>Skønheden var disse Mennesker en Trang, en dyb
Livsfornødenhed. De kunde saa lidet undvære den som
Mad og Drikke. De var, levede og aandede i Skønhed, i
Omgivelser, der var prægede snart af Dejlighed, snart
af Ynde. Hver Enkelthed i hvert Stykke Bohave var
individualiseret, intet fabriksmæssigt gentaget. Der
fandtes neppe to Ting i Neapel-Museets umaadelige
Samlinger som var hinanden lig.
Den personlige Opfindelse havde her udført Alt
hvad i vore Dage gøres af Maskiner. Aldrig havde
Grækerne forstaaet Ordet Nytte som modsat Skønhed
eller forskelligt fra Skønhed. Aldrig var to
Ting sammenloddede eller sammenføjede plumpt og
livløst. En Fugl, en Genius, en Sfinks rakte Armen
ud og forenede dem. Man kunde intet gratiøsere se
end de antike Vægtskaale, og selve Vægten var ikke
en Klump, men et Broncehoved, snart en leende Satyr,
snart et smilende Barn, snart en straalende Afrodite.</p>

<p>Hvor naturligt at man tilbad hende, knælede for disse
skønne Former! Hvilken Fornøjelse havde det ikke
været at ofre til hende! Nutildags var i Neapel vor
Frue paaklædt, i Oldtiden nøgen, men meget betegnende
havde man ikke heller i Renæssancen taalt Tanken paa
den skønne Forms Ødelæggelse ved Fødsler, og Madonna
afbildedes som Jomfru.</p>

<p>Af alle Afrodite-Fremstillinger i Neapel beundrede
jeg den i Neros gyldne Hus fundne Kallipygos
mest. Urimeligt var det, at den havde faaet
et tvivlsomt Ry. Den var i Et og Alt et ædelt
Kunstværk uden det ringeste uhøviske i Aand og
Behandlingsmaade. Det vilde gaa op for Enhver, naar
Hovedet som var paasat, moderne og sødladent, blot
blev slaaet af.</p>

<p>Det pinte mig grueligt, at næsten alle Thorvaldsens
Motiver fandtes her i Museet. I min Uvidenhed havde
jeg troet ham langt anderledes oprindelig end han
viste sig at være. Her fandtes Originalerne til det
aller meste af hans Kunst fra Amorinsælgersken til
Gratierne og den triumferende Eros.</p>

<p>Dog i min beskedne Egenskab af Skribent følte jeg selv
mig ikke mindre end han som Lærling, naar jeg gik
om i Pompeiis Huse. Ingen Væg syntes mig i Skønhed
at kunne lignes ved en saadan bleg ensfarvet Væg,
med en Ramme, hvis
yndefulde Elegance henrev Øjet, og med en enkelt Figur i
Midten. Den syntes at raabe: Det Skønne er simpelt. Og
jeg sagde til mig selv: Kunde jeg komme saavidt
i kunstnerisk Indsigt og Smag som disse simple
Haandværkere, der båres oppe af en Tidsalder og en
Overlevering, saa kunde jeg allerede nu skrive noget,
der virkelig var godt. Naar jeg saa paa en saadan Væg
og tænkte paa mine egne Skrifter, stod de for mig som
Ruskomsnusk. Ja, disse Vægge var stumme Vidner til
min literære Anger og mine literære Forsætter, der
snart dannede en Brolægning som det gamle Pompeiis,
bestaaende af store faste Sten. Ogsaa disse Lavasten
havde engang været glødende, før de blev haarde og
kolde.</p>

<p>Jeg elskede Grækerne for deres Filosofi, som var
Ver-densvisdom og Levevisdom. Den lærte dem paa én
Gang at leve og at tænke. Jeg stræbte at forestille
mig hvad Sokrates havde talt med Aspasia om, og den
græske Visdom syntes mig at bestaa af to Dele, først
af hvad Sokrates lærte Aspasia, saa af hvad Aspasia
lærte Sokrates til Gengæld.</p>

<p>Smerteligt følte jeg mig i disse Omgivelser som
smittet med nordisk Plumphed. Oppe i Norden havde
man behandlet mig som halvvejs fremmed, halvvejs
Sydlænding. Hernede, hvor jeg gjaldt for blond og
altid af de Indfødte kaldtes blond, undrede jeg mig
over at have hjemme i et Land, hvor Folk af min Lød
kaldtes mørke. Og af mine franske Rejsefæller, som
kendte min Afstamning, betragtedes jeg i Grunden
saa udelukkende som Nordbo, at de jævnlig følte
Uoverensstemmelsen. Under det daglige Samliv med
dem mærkede jeg, i hvor høj Grad det nordiske Klima
havde gjort mig til Barbar. Stadigt undrede de sig
over, at jeg spiste pirrende Kryderier som Peber
og Senep til min Mad, gerne drak stærk Vin, yndede
anstrengende Spadseren og Svømning, holdt af voldsomme
Sindsbevægelser som af ørkesløse Drømmerier - hvad
altsammen for dem var nordisk Smag,
hvormed de mente: grov. Kaminens milde Varme, sagde de, 
er Nordboerne for svag. Det at kunne taale Drik er 
Nordboerne en Æressag. Selv fornam jeg, hvor Opfattelsen
af Livet som Kamp, som Slid og Slæb, som  et Arbejde og
en Opgave, var nordisk og hvorledes ogsaa den havde et 
Anstrøg af Barbari.</p>

<p><pb n="7" />.</p>

<p>Det var de Dage, da Kommunen i Paris laa i sine sidste
Trækninger. Kun med halv Forstaaelse, men med heftig
Sorg fulgte mine Rejsefæller og jeg Begivenhederne i
Frankrig. Tidt, naar vi sad ved Bordet i Villa Reale
ved Havet, og Aftenbladet Il Pungolo kom med Dagens
Telegrammer, rakte Georges Noufflard mig Bladet og
bad mig læse højt; han vovede ikke selv at kaste
Blikket derpaa. Og jeg læste da Efterretningerne
om Myrderierne i Paris og om Byens Ødelæggelse ved
Granater og Ildebrand, mens Taarerne dryppede ned
paa mine Hænder; jeg var ung nok til endnu at kunne
græde.</p>

<p>Fra først af saa det i Bladene ud, som om ikke blot
Tuilerierne, men Louvre med alle Kunstskattene var
tilintetgjort. Og der var Dage, hvor jeg uafladeligt
sagde til mig selv: Er det muligt, at Mona Lisa er
brændt, at Venus fra Milo ikke eksisterer mere?</p>

<p>Det var jo imidlertid ikke vanskeligt, bag den
oprørende Vildskab, der fra begge Sider udfoldedes,
at skimte nye Tanker. Da Vendomesøjlen blev nedrevet,
følte jeg det som en Skændsel for Frankrig, men fornam
samtidigt noget Stort deri: Fredsrepublikens Tanke
hævet over Folkeforfængelighedens Nationalhæder. Det
var da det franske Folks Ulykke, at det tænkte altfor 
abstrakt og følte altfor idealt, saa det vilde kuldkaste 
Fortidens Arv til Bedste for Menneskehedens Fremtid.
Englændere og Tyskere havde let ved at trække paa
Skuldren; de plagedes ikke af denne ædle Feber;
Tyskerne genoprettede i Stedet Middelalderens
Kejserdømme; de forstandige Englændere ændrede en
lille Toldlov, naar den trykkede dem, og lod saa
længe som muligt Overleveringen uanfægtet.</p>

<p>Paa det danske Konsulat følte man anderledes: En af
de yngre Embedsmænd sagde om Parises Ødelæggelse:
Det er jo godt, hvad kommer det os ved! Blot man vilde
jævne den By med Jorden! - Jeg priste mig lykkelig ved
i nogle Maaneder ingen danske Blade at have set. Mig
mindede Kommunens Oprør om Catilinas Sammensværgelse
og Thiers om Cicero. De to gamle Literatorer følte sig
som Frelsere af Fædrelandet og lod Hæren fuldbyrde
Dødsdomme til Ordenens Genoprettelse. Sammenlignede
jeg den ny franske Republik med en Hvælving, syntes
den gamle Kongsmand og modstræbende Republikaner
Thiers mig Hvælvingens Nøgle, den Sten, der anbragt
øverst og stræbende nedad trykkede paa alle de andre
Sten og derved holdt Hvælvingen oprejst.</p>

<p>Jeg sagde ved min Ankomst til Albergo Pagano paa
Capri: Jeg kjender flere Malere, der boer her,
saaledes Hr. Severin og Hr. Sain. Lidt efter kom
Drengen ud og spurgte lidt forlegen: Med Forlov,
Herre, med hvem vil De spise, med Signor Severin eller
med Signor Sain? Der var to Borde. De franske og de
tyske Malere spiste i særskilte Rum; jeg maatte træffe
mit Valg. Skøndt jeg havde Bekendte i begge Lejre,
valgte jeg af politisk Samhu det franske Bord. Langt
fra at tage mig dette ilde op kom Tyskerne mig
imidlertid med største Ligefremhed og Hjertelighed
imøde, bad mig tilbringe Aftenen med dem. Saaledes
havde jeg god Lejlighed til Sammenligning af hvorledes
unge Kunstnere fra begge Nationer førte sig i dette
kritiske Øjeblik af Folkenes Liv.
Franskmændene, hvoriblandt der var Sain og Bennér,
gift med Husets Datter, besad mere Forfarenhed
og Verdenstone, ogsaa finere Skønhedssans, var
i det Hele mere Kunstnere end Tyskerne. Men der
var i deres Væsen trods al Venlighed en vis høflig
Kulde. De franske Malere var alle Republikanere,
alle forbitrede paa Kommunen og i politisk
Henseende som Folk, der havde faaet et Knæk i
Ryggen. En af dem sagde: Vi bliver et andet Polen;
vi hader hverandre som Polakkerne. Ingen foretrækker
Frankrig for sit Parti. - Tyskernes Nationalstolthed
havde jo faaet ganske anderledes Næring; de roste
sig dog ingenlunde ligefrem. Men deres fleste
Samtaler drejede sig om Italienernes Barnagtighed,
Typens kolde Formskønhed, Mangelen paa Friskhed og
Jomfruelighed hos de unge Piger, paa Mandighed og
Adel hos Mændene. Franskmændenes Samtaler derimod
handlede om Muligheden af Fremskridt, eller rettere
Alle som En mente de, at den hele Forestilling om
Fremskridtet beroede paa Sansebedrag. Man faldt stadig
tilbage. Et Folk gik Vejen fra vild Tilstand til
Civilisation, og begyndte saa forfra. Det udvortes
Fremskridts sikreste Resultat var de stedse mere
forfinede Ødelæggelsesmidler. Hvad Færdselens stigende
Hurtighed angik, saa gjaldt den ligesaavel den ilsomme
Flytning af Kanoner som den flinke Befordring af
Rejsende. Krig vilde aldrig ophøre. Raabet paa Fred
var Aartusinder gammelt. Micha spaaede om Fred, og
hvor skreg ikke Aristofanes paa Fred! Naar Privatmænd
ikke mere bar Vaaben paa Gaden, beroede det blot paa,
at de betalte Gendarmer for at bære Vaaben i deres
Sted. Der vilde blive ført Krig, saalænge der gaves
Ærgerrige, Kamphaner, og Menigmænd, der kunde puttes
i Trøjen, ligesom der vilde være Kirker og Religion,
saa længe der gaves Præster og stakkels Taaber,
der troede dem. Med Troen paa et andet Liv gjorde
Franskmændene Løjer. Der var, sagde de,
engang en Mand, der gik saa meget i Kirke og gav saa
mange Penge ud til Præsterne, at han kom i Paradiset
og blev salig. Samme Mand kunde, som vi, ikke lide
Musik. Neppe kom han i Himlen, før han hørte Englene
spille og synge til Herrens Pris, og det blev ved
den hele Dag. - Med Forlov, højstærede, hvad er det,
De spiller? - Det er Herrens Pris. - Med Forlov, agter
De at blive ved dermed? - Det gør vi. - Hvorlænge? -
I alle Evigheder naturligvis. - Ja, maa jeg saa ikke
udbede mig Helvede; af to Onder foretrækker jeg det
mindste. Jeg er ikke musikalsk. -</p>

<p>Tyskerne som var flertalligere end de Franske, havde
ogsaa en Samtale om Tro og Viden. En eneste af dem,
en flink Hamborger ved Navn Lutteroth, erklærede,
at der var Ting, man maatte tro. - Hvad jeg ikke véd,
det tror jeg heller ikke, indvendte en af de andre,
med Undtagelse af naar Talen er, om et Kvindemenneske
er dydigt, saa tror jeg altid det bedste.</p>

<p>Tyskerne havde deres Sammenkomster paa et Osteri,
de kaldte die Silhuettenkneipe, fordi de havde malet
alle deres Silhuetter med Sortkridt paa Væggen.</p>

<p>Franskmændene samledes i en Veranda, paa hvis Dørs ene
Side Hammon havde malt sit eget Portræt med Overskrift
Hammon den Første og paa hvis anden Side han havde
udført et stort, sort Hundehoved med Overskrift Fox
den Første. Husets unge Datter, Fru Jean Bennér, havde
netop Fødselsdag og sad derfor tilbords paa en Trone
af Roser og blomstrende Myrter, et lille Vidunder af
Smag. (Myrterne, der her voksede vildt, blomstrede
netop da paa alle Fjeldstier mellem Figentræer i
Frugt, Granatæbler i Blomst, og høje Kaktusplanter
med gule, blanke Blomster).</p>

<p>Mens vi talte, genlød Øen som af Kanonade. Det var en
Slags Troldkærlinger, som Indvaanerne knaldede af i
hundredvis hele Dagen. Og Grunden var den, at en
Kanonikus blev ordineret til Præst. Den Højtid blev fejret, 
saa alle Øens Vinduer klirrede en halv Snes Timer i Træk.</p>

<p>To russiske Malere, belevne og beskedne Mennesker,
de første Russere, jeg i mit Liv havde truffet, gav
mig nogle Oplysninger om deres Land. De var begge
fra Krim og meget skuffede af Natur og Klima her; de
fandt Krim smukkere og varmere end Neapel. De sagde,
at i Krigens Begyndelse havde man i Rusland nogle
Uger holdt med Prøjsen, da man mente, det maaske var
mere civiliseret end Frankrig; men fra det Øjeblik
af, da Frankrig udraabte Republiken, havde alle
Sympatier været for den. At Kejser og Regering var
for Tyskland, havde gjort sit til, at den oplyste
Del af det russiske Folk var imod det. Tro blot ikke,
sagde de, at de Dannede hos os bærer Nag til Frankrig
for Krimkrigens Skyld. Vi elsker Frankrig som alle
Fremskridtsomvæltningernes Hjemsted. Men vi lider
under Massernes grænseløse Uvidenhed; de lever og
vil slaas "for Troen og Czaren".</p>

<p><pb n="8" />.</p>

<p>I det tidligere Kongerige Begge Sicilierne
som i Kirkestaten var det i hine Dage en mægtig
Forandring, at Staten ikke mere anerkendte gejstlige
Løfter. Medens hidtil Munke og Nonner var bundne
for bestandig, var med den italienske Regerings
Overtagelse af Landene det Øjeblik kommet, hvor Staten
betragtede Munke- og Nonne-Løfter som den uvedkommende
og som uden bindende Kraft. Den Tanke laa mig nær,
at i en Fremtid vilde den moderne Stat lige saa lidt
anerkende det ved Ægteskabs Indgaaelse afgivne Løfte
som nu de andre religiøse Løfter. Der var jo dog
ingen væsenlig Forskel paa Cølibats-Løftet og paa
Troskabsløftet i Ægteskab. Staten sagde i Italien nu
til Munken: For mig
maa du gerne gifte dig. Staten vilde engang sige til
Manden: For mig maa du gerne lade være at gifte dig;
jeg anerkender lige fuldt dine Børn og dit Hjem.</p>

<p>Da jeg i Midten af Juni 1871 fra Neapel maatte
tiltræde Rejsen nordpaa, spejdede jeg efter
Røgen fra Vesuv, saa længe jeg kunde skimte den i
Horisonten. Trods megen Vemod ved Afskeden følte
jeg mig glad. Mens jeg saa den varme og friske
Luft kærtegne Trætoppe og Bjergsider og fulgte,
hvorledes Luftens Dunster, der ikke tog sig fugtige
ud som Nordens men blaalige som smeltet Bly, lagde
sig blødt op ad Klipperne, sporede jeg, at noget af
denne Varme var slaaet ned i min Sjæl og var gaaet
over i mit Blod, saa hvad jeg i Fremtiden skrev maatte
faa stærke Farver og fyldes af den elektriske Ild,
hvormed jeg fornam mig ladet.</p>

<p>Efterhaanden var der foregaaet en Forandring i
mit Indre. Jeg var forvisset om at leve i Tanker,
som Ingen i mit Hjemland havde tænkt, og jeg følte
mig derfor Tilstandene i Danmark overlegen. Ikke i
Indbildskhed; thi jeg anførte ofte for mig selv de
kendte Ord: je suis très humble quand je me juge;
mais je suis très fier quand je me compare. Jeg
betragtede mig mere og mere som den, der i Danmark
havde Ret til at tale med en vis Myndighed og den
offentlige Mening dér mindre som noget, der nu var saa
og saa, end som noget, der skulde modtage det Stempel,
jeg vilde give den.</p>

<p>Det var dog langt fra, at jeg ansaa min Opgave for
let eller ventede mig hurtige Resultater i Kraft af
doktrinær Fremtidstro.</p>

<p>I Rom, som jeg med stærk Sindsbevægelse gensaa,
overværede jeg de Festligheder, der i Peterskirken
afholdtes i Anledning af Pius IX's Jubilæum under
en umaadelig Tilstrømning af Præster og katolske
Massedeputationer,
bestaaende af Bønder især fra Sydtyskland og Tirol,
plumpe, skidne, forfærdeligt grimme, halvvilde
af Fanatisme. Jeg saa St. Peters Statue paaklædt
med Pavekrone og Pavering og over Statuen Pius IX's
Portræt. De Andægtige, de Bedende, de Taaen Kyssende,
de Syngende, de Knælende - jeg følte mig aldeles syg,
mismodig indtil Haabløshed. Hvad var der at stille
op mod dette, der under lidt forskellige Former var
ens i alle Lande! Hvad nyttede det at hæve sin Røst
i en Verden, hvor man saa fuldstændigt overdøvedes
af Litanier!</p>

<p>Det var umuligt at vinde et Publikum i Danmark og at
leve af sin Pen, medmindre man skrev Prækener. Eller
man burde maaske forsyne sine Bøger med et Forord: Jeg
vilde gerne læses; men jeg kan ikke skrive Prækener;
tag derfor tiltakke!</p>

<p>Her i Rom overvældede med Et en Foragt mig for
de Ledende i Danmark. Det var forfærdeligt som
Magthaverne og de Landet beherskende to stakkels
Aviser tog sig ud paa Afstand. Var de grimme nærved,
saa var de endnu mindre Distance-Blændere. Og i
mangfoldige Aar havde ingen Stemme kunnet hæve sig
saaledes imod dem, at den tog Magten fra dem; thi de
betegnede Nationens Jævnhøjde.</p>

<p>Jeg kastede ved Afskeden fra Rom min Bajoc i Fontana
Trevi, lagde mig saa ned og drak. Og dog vilde jeg
egentlig ikke tilbage hertil; det var ikke det. Jeg
vilde høre til her, i disse Egne.</p>

<p><pb n="9" />.</p>

<p>Skandinaver i Rom gav Capri- og Syracuservin til min
Ære Aftenen før jeg forlod Byen. Jeg tog med Jernbanen
til Orte og i en med fem Heste og to Bøfler forspændt
Diligence fra Orte til Viterbo. Kørselens Langsomhed
forøgede min Forladthedsfølelse og mit Tungsind. Men
fra mit
aabne Sæde foran i Kupéen nød jeg de uforlignelige
Landskaber, de vidtstrakte skovbevoksede Dale, belyste
af en Solnedgangshimmel i Rødt og Guld. Fantastisk tog
Alt sig ud, da Natten faldt paa, og Heste og Bøfler
skinnede foran Vognen i Maanelyset. En ung dejlig
Frue fra Viterbo sad ved Siden af mig og samtalte
afvekslende med sin Mand og mig. Hun havde en fint
skaaret Profil, store mørkeblaa Øjne, smaa hvide bløde
Hænder, bedækkede med Guldringe. Men lige tungsindig
følte jeg mig.</p>

<p>Fra Viterbo kørte jeg i aaben Vogn med en brav Notar
fra Orvieto gennem en flad og kedelig Egn, i hvilken
jeg egentlig kun havde Glæde af den Lethed, hvormed
jeg nu førte en flydende Samtale paa mit ufuldkomne
Italiensk.</p>

<p>Orvietos gamle gotiske Domkirke henrev mig. Facaden
skinnede med brogede Mosaiker paa Guldgrund, og
det nederste af de brede Piller var bedækket med
ypperlige gamle Reliefer. Jo mere Farve og luende Lys,
des bedre følte jeg mig tilmode; jeg saaredes ikke ved
nogen Over-daadighed i den Retning. Hvad der i Kunsten
stødte og kedede mig, var Lidenskabsløshed. - Man fik
et Indtryk af høj Majestæt, naar man traadte ind i
Kirken. Saa meget jeg end havde ventet mig, jeg blev
overrasket. De mægtige Søjler, seks paa hver Side,
der lignede tusindaarige Ege, bar Loftet, og bagved
skinnede Koret i det kunstige Lys, der faldt gennem
de farvede Vinduer. Foran de tolv Piller stod de tolv
Apostle, menneskeligt og fortroligt opfattede.</p>

<p>Jeg var taget til Orvieto for at se Luca Signorelli's
Fresker, som jeg kendte af Stik. Da jeg havde
Originalerne for Øje, saa jeg først, hvor stor
Afstanden er mellem ham og Michelangelo. En beslægtet
Stræben, men en saa mangefold ringere Aand. Det
store Pust manglede helt. Saa ungt dette var, der var
mere deri af Michelangelos Overdrivelser end af hans
Inspiration; jeg saa, at Overdrivelsen ikke blot
følger Michelangelo. Her var en udpræget Glæde ved
det nøgne Legemes Anatomi, ved kraftige, pompøse
Bagdelsmuskler f. Eks., ved visse Stillinger
med skrævende Ben, som ofte gentoges, endelig ved
Forkortninger under Fald. Forskellen mellem Salige og
Fordømte var paa enkelte Billeder maaske noget større
end paa Michelangelos Dommedagsmaleri. En vedtagen,
men ikke ilde anvendt Opadskuen udtrykte Fromhed. Man
følte Fiesoles Indflydelse og i Fremstillingen af
Engle noget med Perugino beslægtet. Men Fiesole
og Signorelli i samme Kapel, udsmykkende det
i Fællesskab, ja afbildede sammen i et Hjørne -
kunde man tænke sig skarpere Modsætninger, den ene
den legem-løse Andagt, den anden Glæden ved Kroppens
Behandling som anatomisk Materiale, og nu Signorelli
udførende Malerier efter Fiesoles Tegninger, hvilket
Lune af Skæbnen, hvilket Spil af Historien at gøre
de to Mænd til Venner og Samarbejdere! Højest syntes
Signorelli mig at staa i Fremstillingen af Antichrists
Figur. Udtrykket i dennes Ansigt, Uroen og Angsten,
det Indtryk, som meddeles af at det er Løgn, hvad
han præker - var beundringsværdigt og uforglemmeligt.</p>

<p>En Række af Giovanni Pisanos Reliefer taalte godt en
Sammenligning med selve Ghibertis paa Baptisteriet
i Florents. Evas Skabelse var meget indtagende. Her
var Gud en ung, ret smuk Mand med Kristustypen, lidt
bøjet som af teologiske Studier, faderligt bekymret
og velvillig.</p>

<p>Efter en hel Dags Studium af Kirken gik jeg ud af
Byen og følte, hvilken Hvile Naturen giver efter alt
det anstrengte Menneskeværk. Orvieto var dejligt
beliggende, højt paa en stejl Klippe, saa den i
Middelalderen afgav Paverne et Tilflugtssted. Tiberens
blanke Baand slyngede sig som en hvid Stribe gennem
Landskabet nedenunder. Nærmest bredte sig en Strækning
grønne og gule dyrkede Agre, saa fulgte en Baggrund
af bølgeformede Bjerge, hvis Linjer skar
hverandre. Det blev en Solnedgang af ganske nordisk
Pragt. Skyerne gennemløb efterhaanden Regnbuens hele
Farveskala, og saa laa Landskabet der i den svage
Belysning af Stjerner og Ildfluer, der samtidigt viste
sig. Jeg flakkede om dels paa Bjerget, dels under
det, i glade Drømme og i en vis behagelig Følelse
af Længsel hjemefter; opdagede til min Forundring,
at Længsel langtfra altid er smertelig.</p>

<p><pb n="10" />.</p>

<p>Siena fortryllede mig ved sin Ynde. Det er jo den ved
Elskværdighed særligt indtagende blandt Italiens Byer,
i sin Rigdom Juvelskrinet iblandt dem. Den mindede
en Smule om Florents, dens sejerrige Rival, men havde
mere end den bevaret sit Fortidspræg. Husene var ret
høje; de smalle Gader, der som de florentinske var
dejligt brolagte med brede Fliser, gik uafbrudt op
og ned ad Bakke. Af Loggier som Florents's Loggia
dei Lanzi fandtes her tre, og pragtfulde Paladser
fra Middelalderen.</p>

<p>Slottet, der i Form lignede Palazzo vecchio, laa
endnu mere tiltalende. Pladsen, der var stor og
malerisk varm, dannede som en Gryde; dens hvide
Marmorfontæne frydede Øjet; rundt om den laa smukke
Huse, i Midten Slottet, der optog næsten dens
hele ene Side, og udenom Pladsen løftede Byen sig
amfiteatralsk. Øverst paa en af Bakkerne beherskede
den kraftige og sirlige Domkirke Siena i al sin stille
og stadselige Marmorskønhed.</p>

<p>Overfor Domkirken laa Paladset for la Prefettura,
den tidligere Hertugs Residensslot, hvis Døre en
hjertelig Anbefaling fra Saredo havde aabnet paa vidt
Gab for mig. Præfekten Signor Cornero var en af de
finest dannede Mænd, jeg i Italien havde truffet;
særligt filosofisk og socialøkonomisk dannet. Han
havde levet sin Ungdom med Tænkere
i Italien og Frankrig; Italiens Filosofer kendte
han personligt og nøje, og havde i Paris omgaaedes
Proudhon, Fourier, Victor Considérant, været Ørevidne
til de socialistiske og kommunistiske Ideers første
Udfoldelse i den nyere Tid, da de bekendte Formler
opstilledes, den socialistiske: A chacun selon son
travail!, den kommunistiske: A chacun selon ses
besoins!</p>

<p>Han fandt, at Siena var det ideale Opholdssted for
en Mand, der havde Livet bag sig og vilde bruge sin
Fritid til Studier. Her var Stilhed og Fred. Den
gamle Hertug havde været en god Mand. Hertug
Leopold blev kun jaget bort paa Grund af sine tyske
Sympatier og fordi han støttede sig til østerrigske
Tropper. Personligt var man fornøjet med ham; han var
overmaade afholdt. Saa nær Adelen imidlertid havde
staaet hans Person, og saa kirkeligt sindet den var,
den begyndte allerede at slutte sig til Vittorios
Regering.</p>

<p>Af Damerne var der mange, som aldrig havde rejst,
end ikke havde foretaget den tre Timers Kørsel til
Florents. Deres Lokalpatriotisme dræbte Lysten til
Afveksling og nye Indtryk. Det milde Klima avlede en
vis Uvirksomhed. Medens man i Norden næsten maatte
være lastefuld for at dovne, maatte man her næsten
være dydig for at arbejde og virke.</p>

<p>Vi gik til Lizza, Byens Promenade, hvor der var Corso
og muntre Samtaler, mens Vognene holdt, og til en
omfangsrig Loggia, hvor der var Militærmusik og Lyden
kastedes pragtfuldt tilbage fra Loggiaens Bagside.</p>

<p>Frøken Francesca Cornero var en stor, smuk Pige
paa tyve Aar, forstandig, imponerende, bestemt i
sin Tale. Frøken Sofia, den nogle Aar yngre Søster,
var en bleg lille Skabning med et dragende Blik i
blaa nordiske Øjne, der stod smukt til en italiensk
Profil. De kunde jo ikke more sig meget med Spørgsmaal
som de, vi behandlede ved Bordet, hverken med det,
om den spiritualistiske Filosofi havde nogen
Fremtid i Frankrig, eller med det, om Lamarmora havde
Ret i sin Protest mod Trommernes Afskaffelse i den
italienske Hær. Men de blev mere talende den Dag, da
deres Fader telegrafisk var bleven kaldt til Senatet i
Florents. Signorina Francesca havde i Grunden intet af
den unge Piges Væsen, men desmere af Damens. Hun var
saare smuk, da hun havde slaaet sit rige Haar ud og
bar det paa Engelsk. Hun ønskede, aldrig at forlade
Siena. Siena rummer da en Lykkelig? sagde jeg. Nej,
svarte hun let rødmende, men det er en nordisk Mani,
denne Galskab at ville rejse. Hvad rejser I for? Fordi
I har det ondt hjemme. Vi har det godt. Naturligvis
ikke helt godt; jeg tør nu ikke gaa ud i tre Dage,
mens min Fader er i Firenze; Etiketten forbyder
det. Men jeg beklager mig ikke.</p>

<p>Jeg fortalte hende, at jeg i Pompeii havde truffet
to unge, norske Piger, der var rejst ene fra Norge
derned. - Enten, sagde hun, frygter disse unge Piger
ikke impertinente Artigheder, eller de er ikke meget
smukke. - Der var i denne sydlandske unge Pige intet
barnligt, dæmrende eller halvbevidst; hun var raadsnar
og bydende, stolt og sund, forstandig og blomstrende,
en lille Prinsesse.</p>

<p>Af hvad Kunstnere jeg i Siena lærte at kende,
beundrede jeg Beccafumi som en Mand af Leo Battista
Albertis og Leonardos Art, Billedhugger, Broncestøber,
Maler, Ingeniør. Men mest elskede jeg Soddoma. Hans
Sødme be-daarede Sanserne og gik til Sjælen.</p>

<p><pb n="11" />.</p>

<p>Vejen fra Siena til Pisa var tarvelig, et
mellemitaliensk, bakket Jordsmon. Ensformigheden
brødes dog ved at Kornmarkerne, modsat de nordiske,
var indhegnede af Træer, mellem hvilke Vinrankerne
hang i Buer. Da jeg kørte paa
tredie Klasse, derfor med et Godstog, var Farten
ikke stærk, men jeg sagde med Bjørnsons Bergliot:
Kør langsomt; thi vi kommer tidsnok hjem.</p>

<p>Som beliggende ved Arno havde Pisa nødvendigvis nogen
Lighed med Florents, men den var en langt mindre
alders-tegnet By. Intet, der kunde lignes med Ponte
vecchios ældgamle, snurrige Dejlighed. Gaderne var
vel bedækkede med de toskanske Byers store, smukke
Fliser, men regelrette og snorlige.</p>

<p>Byens Skønhed var samlet paa den vidtberømte
Duomeplads, der laa ensomt, afsides. Øjet søgte
uvilkaarligt først det skæve Taarn, droges dog ikke
mest deraf men af Baptisteriet, der i Form af en uhyre
Pavekrone fængslede Opmærksomheden, og af Duomen med
sin overraskende Søjlefaçade i fem Stokværk. Fra
dem vendte Blikket tilbage til det skæve Taarn, den
fine, høje, runde Bygning, bestaaende af otte hvide
Marmor-Etager over hinanden, hver af de seks midterste
dannet af fire og tyve yndefuldt slanke Søjler i
Kres. Taarnet vilde været endnu smukkere, om det
havde staaet lodret. Duomen tog sig i Sammenligning
dobbelt skøn, solid og alvorlig ud, blot fordi den
stod. En dyb og mærkværdig Kærlighed til det Lodrette
var øjensynligt indgroet i Menneskesindet. Vi hadede
det skæve. Det oprørte os, fordi Øjet følte det som en
Fornærmelse, og vi vendte os da harmfulde bort. Ikke
desmindre var det denne Bizarritet, denne Hæslighed
i det fine Mindesmærkes Holdning, der havde gjort det
til det eneste berømte i dette Trekløver af Monumenter
og gjort Byens Navn kendt over Jordkloden. Vi elskede
det Lodrette, som vi elskede det Gode. Begge Dele var
et Krav i vor Natur, en Trang i vort Væsen. Ogsaa
skønne Aander Saarede os, ifald de var skæve, som
Rousseau eller Kierkegaard. Det at staa lige paa
Jorden, var Grundbetingelsen for alt andet.
Bygningernes Indre kunde ikke maale sig med deres
Ydre. I Baptisteriet var dog en Prækestol af Nicolo
Pisano beundringsværdig; især var enkelte af de
helt nøgne Figurer uforligneligt gode. Nicolo
Pisano burde nyde den største Anseelse hos enhver
Dyrker af Renæssancen; thi før nogen anden, i
det 13de Aarhundredes Midte, en Menneskealder før
Cimabue og længe før Giotto, havde han genopdaget
Menneskeligheden, Grækeraanden, Sandheden i Kunsten
og naaet en klassisk Fuldkommenhed og Renhed.</p>

<p>I Baptisteriet var der et Ekko, en akustisk Virkning,
som jeg ikke havde troet mulig, skønt jeg havde hørt
den hemmelighedsfulde Genlyd i Paris i Conservatoire
des arts et métiers, i London i St. Paulskirken. Naar
En sang en enkelt Tone, gentoges den mangfoldigt og
som med Orgelledsagelse fra alle Sider af Hvælvingen
flere Minutter igennem. Det mindede ganske om Justinas
Scene i Calderons El magico prodigioso. Man kunde
antage det for et Kor af skjulte Stemmer, en Art
himmelsk Aabenbaring. Hvilken Virkning maa ikke Sligt
have gjort i mere overtroiske Tider!</p>

<p>Iøvrigt var i Baptisteriet, som i Domkirken alle
Søjler antike, plyndrede fra Templer. Kirkens Indre
beredte en Skuffelse, naar man mindedes den indre
Udstyrelse af Domkirken i Siena. Denne Basilica med
sine fem Skibe gjorde et koldt, rent hedensk Indtryk;
de gamle Søjler syntes at protestere. Man kom saa
levende til at mindes, at slige Basilicaer i Oldtiden
kun var Børser. Dejlig var Lampen i Loftet, der bragte
Galilei til at opdage Pendulbevægelsen, endnu skønnere
end Raffaels Lampe i Capella Chigi i Rom.</p>

<p>Camposanto'en var et pragtfuldt gotisk Galleri med fine Piller 
og Spidsbuer, der i Firkant indhegnede en grønsværdækket 
Plads, i hvis Hjørner fire høje, sorte Cypresser holdt Vagt. 
Som bekendt er dens Vægge fra øverst til
nederst smykkede med berømte Fresker af Orcagna
og andre. Mest greb mig dog her enkelte moderne
Indskrifter, f. Eks. den under Lænkerne fra Pisas
Porte, som Genueserne i Middelalderen havde erobret
og nu "efter Italiens Genopstandelse ædelmodigt havde
givet tilbage", eller en stolt og begejstret Indskrift
under Mindesmærket over Cavour. Jeg følte det her,
at dette Land i Øjeblikket var det eneste i Europa,
hvor man indaandede et Pust af genvunden Folkefriheds
stærkt bevægede Aand. Den slog En allevegne imøde,
selv fra Rigets gamle Kirkegaarde. Dette Land, der
havde været som dødt, i Aarhundreder kuet af fremmede
Fyrster og indfødte Præster, var blevet ét, blevet
frit, og dets Folk stod i Begreb med at genvinde sin
høje Rang blandt Europas Nationer.</p>

<p>Paa Teatret gaves Forestillinger under aaben Himmel
for et livfuldt Parterre, unge pisanske Studenter,
unge Piger af Folket, Sømænd i Trøjer, der var
sammensyede af brogede Stykker Silke fra Kina, med
deres Kærester, store Almuespiger i sorte Silkekjoler
med Guldkæder, uden Halskrave. I Logerne de fine
Damer, hvis unge Frøkener lignede Gazeller. Man spilte
fortræffeligt Alexandre Dumas' Lorenzino af Medici,
samme Æmne som Mussets Lorenzaccio, men derefter en
dum og ussel Farce af en pisansk Student, der efter
hver anden Scene fremkaldtes, saa man fik ringe Tanker
om den stedlige Ungdoms Aandsdannelse.</p>

<p>Men de italienske Sommerteatres Publikum var alle
Steder lige barnligt. Jeg saa de to følgende Aftener
i Florents paa Arena Goldoni og paa Arena Nazionale
svage og kedsomme Skuespil, hvis Publikum holdt ud
under aaben Himmel til Kl. 12 1/2 Nat. Vejret var
rigtignok ganske lunt, saa Damerne var klædte i
florstynde Kjoler.</p>

<p><pb n="12" />.</p>

<p>Jeg følte det som en Lykke, at komme anden Gang til
Florents med saa kort og dog langt et Mellemrum og gav
mig til med Lidenskab at gense Byen, nu med nye Øjne,
efter alt hvad jeg i Mellemtiden havde lært at kende.</p>

<p>Den sidste Dag af mit Ophold skrev jeg:</p>

<p>Ak Firenze! Saa er det forbi. Du bliver og jeg
gaar. Hvad er dog bittert som denne Adskillelse fra
det Ypperste, man elsker. Jeg gik i San Lorenzo og
sagde Michelangelo Farvel, gik saa omkring at kaste
et sidste Blik paa mine Yndlingsbilleder i Uffizierne
og Pitti. Jeg rev mig løs, gik ned ad Trappen, kunde
ikke, vendte om, og saa alt igennem endnu engang. 
Mine Tarme skreg, saa sulten var jeg; men jeg kunde 
ikke gaa. Og nu vide, at alt dette bliver nagelfast 
her og at jeg glemmer det rent; at jeg kender det, 
som jeg kender Kjøbmagergade, og vil glemme Enkeltheder
i Mængde.</p>

<p>O Giorgione levvel! hav Tak I alle, i hvem
Menneskeslægten blev sig selv og naaede sin Højde
og blev forklaret som ellers kun hos en Shakespeare
eller en Goethe, tusind og atter tusind Levvel!</p>

<p>Hvilken Lykke det maa være at være Italiener, at sige
til sig selv: Dette er Blod af mit Blod, alt dette har
mit Folk og mit Fædreland frembragt! og hvor vemodigt
at tilhøre et vist andet Folk, lidt nord for Tyskland
og vest for Sverig, hvis største Aander er en gammel
satirisk Historieprofessor med Paryk, der ikke mætter
Sjælen med noget Skønnere end Peer Paars, og en smuk,
korpulent Etatsraad, der gav os et Helte-Ideal i sin
Axel Thorsøn og et Kunstner-Ideal i sin Correggio,
mens han ikke saa andet i Michelangelo end en dygtig
Buldrebasse, en Scribesk Grenader fra Kejsertiden.</p>

<p>O Firenze! Saa er det forbi. Og Andre vil komme og
beskue Palazzo Strozzi, men, troløse! vil de elske
dine gamle Mure som jeg? og Andre vil se ud over Arno
i Maanelyset og sidde i Skygge i Bobolihaven; men vil
de være taknemmelige som jeg? Dine skønne Piger, som
nu er unge, vil ældes, og Andre vil komme og her se
dejlige Kvinder, som nu er Børn, og disse Kvinder vil
da have de samme himmelske Leonardo-Blikke, det samme
fine Snit af Pande og Næse, det samme Silkehaar til de
sorte Øjne, lige saa lille og slank en Fod. Og medens
de træder saa sikkert og taktfast paa den som Pigerne
nu, vil jeg sidde etsteds nær Amager og først graane,
saa visne. Og jeg vil blive fortrykt og melankolsk
og udgive daarlige Bøger og blive skældt ud
for det lidt Gode, der findes i dem, og hænder det
mig en Gang at blive rost, vil jeg knibe mig i Armen
og sige: Har jeg sagt en Dumhed?</p>

<p>Ja Florents, jeg elsker dig - mer end nogen Kvinde,
thi du er mer end nogen Kvinde. Du er rig paa de
sjældneste Indfald i Farver og Former og anderledes
berigende end nogen Kvinde paa Jorden. Du er ensartet, let 
overskuelig. Men du er paa samme Tid Overflødighedshornet, 
ud af hvilket det altid vælder, Vandspringet, der evigt 
springer med Gratiernes gyldne Æbler!</p>

<p><pb n="13" />.</p>

<p>I Florents havde jeg paa Hotellet gjort Bekendtskab
med en ung Dansk, ved Navn Hannibal Sehested,
Stamherre til et Gods, senere Conseilpræsident; han
fik Lyst til at rejse med mig til Bologna, og vi saa
Byen sammen.</p>

<p>Vejen fra Florens til Bologna var uinteressant paa
Grund af de mange Tunneler, der var borede gennem
Apenninerne. I de lyse Mellemrum saas Bjergene og
deres grønne, frugtbare Skraaninger med lange dybe
Dale. Hvor pudsigt, at den danske Folkevise sang saa
bevægeligt om de dybe Dale, og saa var der næsten ikke
en dyb Dal i hele Danmark. Jorden her var saa rig,
at det mylrede op ad den, men saa slet dyrket, da den
hverken gødedes eller laa brak, at den ikke indbragte
Tyvendedelen af hvad den kunde. Og saaledes overalt i
Italien. I Sorrento sagde en gammel klog Neapolitaner
til mig: Man dyrker her Vinen som paa Noahs Tid.</p>

<p>Bologna viste sig at være en By, i hvis Ydre jeg
for min Del aldrig kunde blive forelsket. Den havde
et Præg af Ærværdighed og Ælde, og virkede meget
ejendommeligt, idet alle Fortovene var Buegange,
høje, hvælvede, der hvilte paa smukke Søjler eller
simple Piller, saa der fandtes overalt en dækket,
gennembrudt Spadseregang, skærmet mod Vogne, i Ly
for Sol og Regn. Men da disse Gader, der i
Kraft af Buegangene næsten ikke kunde skelnes fra
hverandre, førte ud til andre Buer og disse atter
til andre, fik Byen noget Ensformigt og Indespærret
over sig. Man følte sig, naar man kom fra Havbyer
som Napoli eller Flodbyer som Pisa og Florents eller
Bakkebyer som Siena, ligesom indeklemt, smægtede efter
en Plads eller Have, hvor man kunde trække frisk Luft
i fulde Drag, se Horisonten, omspænde Himmelbuen med
Blikket. Byens Pladser var vel i og for sig rummelige,
men i Forhold til dens Omfang for trange. Den store
Plads, med en smuk Fontæne af Jean de Bologne, var
omgivet af gamle Paladser og begrænsedes paa den ene
Side af en graa, ældgammel Kirke. Den var et Slags
Mercato, bedækket med Boder. Pladsen var livlig som
et stort Provinscentrum; men den genlød ikke af Skrig
eller Latter; man talte, man handlede, havde travlt og
gik rask - Sydens guddommelige Dovenskab og Larmglæde
tabte sig i det Fjerne.</p>

<p>Den gotiske Kirke var rummelig, fast og alvorlig, dens
Kunstværker betydede ikke stort. Duomen gjorde samme
Indtryk som San Petronio; den var klar, fornuftig og
kold. Intet var den fjernere end Sværmeri; et enkelt
stort Midterskib; de bare Vægge, ingen Søjler. En
Kirke maatte efter min Opfattelse se ud som var
den bygget i et helligt Delirium; denne Kirke var
sat; ingen glødende Bønner havde farvet dens Vægge,
ingen hede Taarer brændt dens Gulv. Dens Prækestol
var uden Fantasi; dens skaldede Isse havde aldrig
rummet nogen Galskab; den havde aldrig været ung. Den
er nemlig ikke gammel, men opført 1610, hvilket vel
i Kjøbenhavn vilde være Alderdom, siden Rosenborg
anses for et gammelt Minde, men her ingenting var,
eftersom her fandtes en Kirke som San Stefano, der
grundedes i det femte Aarhundrede og virkeligt var
mærkværdig, sammenbygget
som den var af syv forskellige Kirker, liggende i
forskelligt Plan.</p>

<p>Faa en Plads, ikke langt fra Byens Midtpunkt stod de
to skæve Taarne, det ene svimlende højt, det andet
tidligt afbrudt, fordi det hældede altfor stærkt, to
blotte Særheder, opførte af gemene Mursten, der ikke
kunde nævnes sammen med det ædle Kunstværk i Pisa.</p>

<p>Befolkningens Type mindede om Roms; denne Provins
kaldtes jo ogsaa Romagna, forhen Emilia, og var
pavelig Ejendom. I Kvindernes Dragt var der en
Tilnærmelse til Milano; dog bar de sjældnere
det gennemsigtige Slør end et lille sort Sjal om
Hovedet, der fæstedes med Kammen til Nakkeknuden;
Hatte saas lykkeligvis ikke. Disse Kvinder smuttede
ikke som Firben lig Milaneserinderne, dansede ikke
ned ad Gaden som Firenzes Damer, svævede ikke som
Neapolitanerinderne, men gik som Romerinderne,
svang Benet ud fra Hoften og satte Foden fast i
Jorden. De syntes besjælede af en solid, alvorlig
ment Sanselighed og koketterede dygtigt.</p>

<p>Universitetet fængslede, baade den nuværende Bygning
og den gamle, det verdenshistoriske Universitet. Hvor
mange unge Danske havde ikke studeret her lige fra
Valdemarernes Tid og Middelalderen igennem!</p>

<p>I Bolognas Akademi saa jeg til min Harme Thorvaldsens
Basrelief Priamus, der udbeder sig Hektors Lig
udstillet som Medlemsarbejde med Underskrift Giungi
Andreas Vennuchi 1829 - et frækt Tyveri. Saaledes
tabte det Danske sig mellem det Fremmede her som
allevegne.</p>

<p>Over Byen lagde sig fra Universitetet et vist Skær
af Kundskab og Lærdom. Man kaldte den "den lærde",
og den havde til Valgsprog Bononia docet.</p>

<p>Man mindedes dette Motto, naar man gik Bolognas Museum
og Kirker igennem. Thi dens Malerkunst var den
lærde Malerkunst. Medens i Italiens andre Byer den
ene Maler kendte lidet til andre, medens Leonardo brød
frem fra Milano, Michelangelo fra Florents, Correggio
som et Lyn slog ud fra Parma og Tizian søgte al sin
Næring i Venedig, havde Brødrene Carracci kendt al
Italiens Kunst og vilkaarligt valgt sig en Stil,
efter at have mikset og blandet Raffael med Guido,
Giulio Romano med Correggio. Derfor var deres Kunst
saa kold, talte kun til Hovedet.</p>

<p>Jeg havde haabet, i Bologna, at faa det Spørgsmaal
besvaret, om den unge melankolske Mand i Louvres
Salon carré var af Francia eller ikke; thi man havde
sagt mig, at kun her kunde man lære Bolognas eneste
originale Maler at kende. Men han var her den samme
gode og fromme, gammeldags, stive og tørre Kunstner
som andensteds. Jeg kunde aldrig tro ham i Stand til
Fremstilling af det dæmoniske Tungsind, som drager
Beskueren til Portrætet i Louvre.</p>

<p>Bologna er forblevet i min Erindring, som det første
Indtryk gav mig den: en tung, provinsiel Storhed,
ærværdig ved Ælde, frastødende ved Enstonighed; rig
paa historisk Interesse, fattig paa frisk Skønhed,
manglende Havets, Flodernes og den høje Beliggenheds
frie Synskres - gammel Lærdoms og en lærd, uoprindelig
Kunstskoles Sæde.</p>

<p><pb n="14" />.</p>

<p>Fra Bologna til Padua havde jeg paa tredje Klasse
elskværdigt Rejseselskab, to unge Marinesergeanter,
høflige, forstandige, underholdende. De var
frivillige, af ret god Familie, den ene fra Neapel,
den anden fra Venedig. Den neapolitanske, der var
lille, fin og hjertevindende, hed Alfonso Vigoriti;
Venezianeren, der var stærktbygget som en ung
Herkules, hed Giuseppe Peccei. De paastod at vide
noget om Danmark; vi havde en dygtig mandlig
Ungdom (une bella gioventù); vore Kvinder var
af Udseende romantiche - men var de virkeligt
allesammen blonde? De fandt det naturligvis fint
at være blond. Er det en intelligent Nation,
den danske? spurgte Vigoriti. Jeg tøvede noget med
Svaret, da jeg nødigt vilde prale, og nødigt lyve. 
Men Peccei kom mig i Forkøbet med det udmærkede Svar:
Alle søfarende Nationer er intelligente.</p>

<p>De rystede mine Hænder, da vi ved Padua maatte
skilles; men hurtigt greb de min Haandkuffert og min
Taske og bar dem ned paa Stationen, kørte saa videre
til Venedig. Nabobyer har altid noget tilfælles. 
Padua mindede ved sine Buegange om Bologna, medens 
dens Kupler varslede om Venedig. Hovedkirken San Antonio
(viet Byens Helgen) havde massive, firkantede Piller
med Spidsbuer og to dejligt smykkede Kapeller paa
hver sin Side af Midterkuppelen. Det tilhøjre havde
gulrøde Marmorsøjler, stærk Forgyldning og brogede
Fresker; det til venstre slanke, fine Søjler af
lysegraat Marmor og en Række fuldendt skønne, snehvide
Marmorreliefer over det af tredive Vokskerter belyste
Alter, bag hvilket Helgenens Levninger bevaredes. Unge
Kvinder kom og lagde deres Haand paa Alterets grønne
Marmorsider for at opnaa et eller andet. Imens spilte
Orgelet, og Røgelse fyldte Kirken. Der var godt at være.</p>

<p>Foruden Byens andre Kirker og Paladser besøgte
jeg ogsaa det ældgamle Universitet. Rundt om paa
Gaardens Mure var fremragende Elevers Vaabenskjolde
ophængte. Næsten hver fjerde var dansk. Der var
Navne som Thomas Fiuren, Danus; Alexius Walckendorph,
Danus; Ludovicus Johan Puchius, Rip. Danus; Severinus
Johannes Bonzius, Randrus, Danus. Over Brødrene
Fiurens Navn stod Alemanna, over Thomas Bartholinus's
Romana, hvad vel betydede Studenterforbindelser;
iøvrigt havde de antegnet, om
de stammede fra Ribe eller Randers. Men nogen
Forening Dania gaves der øjensynligt ikke.</p>

<p>I en Udkant af Byen laa den bevoksede Plads Prato
della Valle, befolket med mer end hundrede Statuer af
Universitetets berømteste Elever, deriblandt Petrarca,
Ariosto, Tasso, Galilei, Savonarola, og Fremmede
som Jan Sobiesky og Stephan Bathori. Jeg undrede mig
over ikke at finde en Statue af Livius, der dog vel
maa være Byens berømteste Mand, og hvis palavinitas
(Padua-Købstadagtighed) hans Fødeby ikke ret vel
kunde bebrejde ham; men rimeligvis vidste man ikke,
hvordan han saa ud.</p>

<p>En Plads i Ens Erindring, naar man forlod Byen, optog
den monumentale Kafé Pedrocchi, der gjaldt for den
største eksisterende, et Slags Slot med Søjlegange
og hvilende Løver paa hver Side af Fagaden. Jeg saa
den uvilkaarligt i Lys af Giusti's muntre og dejligt
rimede Digt om Studenterlivet i Padua. Den laa overfor
Universitetet og Studenterne søgte til den, væbnede
med blaa Briller mod det stærke Sollys.</p>

<p>I den rige botaniske Have, Europas ældste, vidtløftigt
beskrevet af Goethe, følte jeg ikke stort. - Paduas
Gader, havde, hvor de gennemskares af Floden, noget
malerisk ved sig, og Byen havde i San Antonio og
Palazzo della Ragione originale Mindesmærker af
Rang. Ellers virkede den paa mig som en Mellemting,
lidt Bologna, lidt Venedig, hvilken sidste den
nutildags har næsten ved sine Porte. Selvstændig
Kunst havde den ikke udviklet, dens Maler Il Padoano
var en Overgangsskikkelse, malede iøvrigt som Veronas
Maler Il Veronese i det Væsenlige veneziansk. I hans
Brylluppet i Cana var Anordningen helt Veroneses,
men Bruden, som var Hovedperson, havde en Sødme i
Udtrykket, der mindede om en Kunst, der ikke var
veneziansk, Luini's.
<pb n="15" />.</p>

<p>Mit første overvældende Indtryk af Venedig var det, at
Intet, jeg i mit Liv havde set af bebygget Jord, kunde
maale sig med selve Byen i Interesse og Skønhed. Hver
Aften sejlede jeg ud fra min Gadedør ind i Eventyrets
fortryllede Land. Ved Arkitekturen paa Piazettaen
og Marcus-pladsen mindedes jeg Schellings Ord om
Bygningskunsten som frossen Musik.</p>

<p>I Rom havde jeg stræbt ved Hjælp af Indbildningskraft
at genopføre et mægtigt Hele ud fra Stumper og
Stykker. Her levede man i en Skønhed og Pragt,
som ikke var ringere end det antike Roms. Kun
Befolkningen, som var moderne, stemte ikke ret
overens med Byen, som var Renæssance. Saa skønne disse
Blondiner end var, med deres gennemsigtige Flor over
de hvide Skuldre, det var dog ikke disse Dragter,
der passede til disse Huse, Pladser og Gondoler. Men
da jeg første Gang var sejlet over til Akademiet og
saa Salene ligge aabne for mig, en efter den anden,
bedækkede fra øverst til nederst med Bellinier,
Carpaccier, Tizianer, Veroneser, Tintoretto'er,
gøs jeg formelig af Fryd over saaledes at se
Fortidens Venedig ligge udbredt for mine Øjne: Alt
dette eksisterer, findes her, er mit! og jeg følte
en Begærlighed som en Forhungret, der føres til et
Bord med udsøgte, duftende Retter og ønsker sig en
Hajfisks Gab.</p>

<p>Venedigs dybeste Ejendommelighed syntes mig den,
at den ikke, som andre Byer, indeholdt Slotte
eller Bygninger med Kunstværker, men selv var et
Kunstværk. Intetsteds havde jeg modtaget et saadant
Indtryk af ensartet Kultur. Akademiet var ikke noget
Museum; det rummede kun Malerier, der var opstaaede
i Byen selv. I Dogepaladset fandtes ingen Scener af
Roms Historie, som ellers allevegne, kun i
Hobetal allegoriske Fremstillinger af Venedig og
Malerier af Venedigs Historie til Forherligelse af
venezianske Bedrifter.</p>

<p>Hvad der havde arkitektonisk Tiltrækning i Stæder som
Berlin eller München, var fremkommet ved studeret
Efterligning af Athen eller Florents (som det lille
Erechtheion-Tempel i Altes Museum eller Loggiaen i
München). I Venedig var der aldrig tænkt paa andet
end Venedig.</p>

<p>Det forekom mig utvivlsomt, at disse Gader af
Vand med deres Lysspejlinger og Lufttoner, dette
Amfibiumsbyens hele Luftlag havde gjort meget til at
give Venedigs Malere deres Farvesans og Farveglæde.</p>

<p>At alle Gader ved Sommertid her var fulde af nøgne
Svømmere af enhver Alder, der pladskede om og
sad, kun iførte lette Svømmebenkiæder, paa Husenes
Marmortrapper, maatte ogsaa øjensynligt have medvirket
stærkt til at Venedigs Rolle i Malerkunsten blev den
straalende Gengivelse af den menneskelige Huds Lød
i de skiftende Belysninger.</p>

<p>Men Naturens Uensartethed i de forskellige Byer
syntes mig ikke desmindre utilstrækkelig til at
forklare saa dybe Modsætninger som den mellem
Leonardo og Tizian. Deres Fødesteders klimatiske
og landskabelige Ulighed forslog ikke dertil. Det
faldt mig ind en Dag ved Solnedgangstid paa den store
Kanal. Himlen var klar, Konturerne her i Venedig saa
skarpe som i Florens eller Milano. Men der havde
ikke været nogen Time i de store Kunstneres Liv,
hvor Leonardo og Tizian kunstnerisk følte ens.</p>

<p>En Dag, jeg sejlede fra Piazzettaen til San Giorgio
maggiore i en sirlig Gondol med en elskværdig gammel
Barcajuola, fornam jeg nogle Øjeblikke den fuldkomne
Lykkes Tilstand. Himlen var ren, Solen straalede uden 
at hede, Baadens Bevægelse var mere indsmigrende for 
Nerverne end sød Musik. Det var mig, som aandede jeg en
ukendt, finere, mere styrkende Luft; jeg holdt mig
uvilkaarligt rankere end ellers.</p>

<p>Naar jeg følte mig saa vel i Venedig, beroede det
bl. A. paa, at den jævne Befolkning aldrig var grov,
næsten altid fornøjet, og saa højflig, at den for
en ringe Drikkeskilling, som man i Syd-Italien
vilde kimse af, gjorde En Tjenester og viste En
Velvilje. Den forsøgte aldrig at bedrage.</p>

<p>En Aften, da jeg sad nede paa Riva dei Schiavoni med
Havet for mig, en stor Have bag mig, kom en Række unge
Mænd, Marinesergeanter i Uniform, forbi. En af dem
foer ud af Geleddet og hen imod mig. Jeg rejste mig,
han faldt mig om Halsen og kyssede mig ømt. Det var
Alfonso Vigoriti. Jeg blev paany overrasket af hans
Væsens Gratie. Fin af Ansigtstræk havde han et stærkt
og smidigt Legeme, smalt om Livet som en ung Piges,
og talte trods sin neapolitanske Afstamning, det
reneste, mest fuldttonende og musikalske Italiensk,
man kunde høre.</p>

<p>Han sagde til mig: De skal ikke undre Dem over den
store Hengivenhed, jeg har for Dem, endnu mindre fatte
Mistanke til den. Jeg er en Smule Fysiognomiker;
jeg har været Maler i fire Aar, og syntes straks
saa godt om Deres Ansigt, at jeg besluttede at
gøre Deres Bekendtskab. Derfor lagde jeg mig, da
De i Jernbanevognen havde støttet Deres Fod mod
Sædet overfor. Jeg tænkte, De da vilde tage Foden
ned; saa vilde jeg sige, det behøvede De ikke, og
saaledes indlede en Samtale. De tog Foden til Dem,
og da jeg sagde, De maatte endelig lade den ligge,
hørte jeg, De kunde tale Italiensk og aldeles
fortræffeligt [overdreven Artighed]; saaledes fik
jeg vort Bekendtskab i Stand. Nu vilde jeg ønske,
jeg havde en lille Foræring at give Dem; saa vilde
De ikke glemme mig; men nu glemmer De mig dog.
Jeg spurgte ham, hvad han agtede at gøre, naar om et
Aar hans Tjenestetid var til Ende.</p>

<p>Ak, kære Signor Giorgio, De spørger mig der ikke om
mindre end om min hele Historie. De ser, hvorledes det
er her i Venedig, og hvad de forstaar ved Kærlighed
her. For et Glas Øl har De den smukkeste Pige. Mon
ikke Poesien taber sig i Verden? Troer De, at vore
Efterkommere vil forbinde noget Poetisk med det Ord,
Kærlighed? Men jeg har elsket anderledes.</p>

<p>Jeg var fattig; vi var saa mange Børn hjemme. Jeg
begyndte at male, og saa forelskede jeg mig. Det
var en daarlig Familie, en fæl Moder, den ene Søster
ogsaa temmelig slem, hun artede efter Moderen; men
den anden - De kan ikke tænke Dem en yndigere Pige
og en som ved sit Udseende og sine Bestræbelser var
mere fornem. Vi elskede hinanden, og saa blev hun
syg. Jeg solgte mit Bohave, mine Billeder, alt muligt
for at holde Læge til hende og underholde hende under
hendes Sygdom. Hun blev daarligere. Jeg malte fra
Uge til Uge Smaabilleder, jeg øjeblikkeligt solgte
til en Kunsthandler. Saa døde hun. Aldrig har jeg
følt et saadant Mishag ved Livet (Taarerne stod ham
i Øjnene). Jeg besluttede at rejse bort og aldrig
komme tilbage. Jeg var nitten Aar, gjorde mig da til
Marinesoldat og har nu i tre Aar set hele Italien,
været i alle Byer her og paa Sicilien. Jeg har en god
Furer og en Kaptajn, der er fortræffelig imod mig,
desuden de bedste Kammerater; men aldrig har jeg
glemt hende; jeg kan aldrig lade være at tænke paa
den døde Pige.</p>

<p>Nu véd jeg jo godt, at de Døde vender ikke tilbage;
men undertiden er jeg saa gal, at jeg tænker,
hun maa komme igen. Jeg troer ikke paa Præsterne;
men jeg beder ofte. Dog, hvad hjælper det, nytter
til Ingenting. Vi lever ganske strengt og har liden
Frihed. Naturligvis har jeg nu
og da en Kæreste i en eller anden By. Men det mishager
mig; det er grovt og dumt, og blev man ved med det, vilde 
man hurtigt gøre Ende paa sine Penge og sit Helbred?</p>

<p>Jeg gentog mit Spørgsmaal, hvad han tænkte at
gøre. Han svarte: "Jeg har i Grunden opgivet ethvert
Haab; jeg overlader Alt til Skæbnen. Misforstaa mig
ikke! Tro ikke, jeg beklager mig; jeg har det godt fra
Dag til Dag. Men, hvad kan jeg blive? Maler, vil De
sige. Men det er en Umulighed. Naar Tjenesten er til
Ende, er jeg 23 Aar; jeg har næsten glemt, hvad jeg
kunde; det er for sent at begynde forfra. De mener
Nej, men hør og døm selv! For at blive en god Maler
maa man have Penge, anvende mange Aar paa Arbejdet,
før det kan indbringe noget. Den som skal arbejde mod
to Maal paa én Gang, at have en god og smuk Plastik
i Farven og at fortjene sit Brød ved Kunsten, han
er forbi. Desuden, hvad troer De, man giver for en
Begynders Malerier! Min Fader er død, min Moder,
poveretta! og min lille Søster lever kummerligt nok
af Pensionen efter ham: af dem kan jeg intet vente."</p>

<p>- Jeg vilde have følt det som Lykke at kunne sige
til denne unge Mand: "Jeg skal hjælpe dig to Aar,
indtil du kan male"; men jeg var ikke mere velhavende
end han.- For at kunne købe nogle Fotografier efter
venezianske Kunstskatte havde jeg i nogen Tid maattet
give Afkald paa min Frokost.</p>

<p>Pengeløs, som jeg var, havde jeg skrevet til en
Bekendt, hvem jeg havde laant 10 (ti) francs for om
muligt at faa dem igen, og til en Ven om at laane mig
<pb n="100" /> francs for om muligt at kunne forlænge mit Ophold
i Venedig nogen Tid. Nu kom Afslag fra dem begge,
jeg kunde kun med Nød holde mig her tre Dage endnu
og maatte saa tage hjem. Da jeg havde faaet Brevene,
gik jeg hen paa Marcuspladsen og skrev med Blyant
paa et Stykke Papir disse Vers:
FINIS</p>

<p>   O saa skal jeg da surres til Pælen igen,
   af en skinhellig Pøbel begloes og betragtes. 
   Og mit Hjerte skal smides for Hundene hen, 
   og mit Navn skal flaas, og min Stolthed skal slagtes. 
   Det er endt. Jeg skal hjem.  O mit Fristed, Farvel! 
   Luft, du klare, hav Tak! Tak, Italiens Kvinder,
   som med Skønhed beriged og fyldte min Sjæl, 
   og I Marmorpaladser med lysende Tinder! 
   Det er endt, jeg skal rejse. Farvel! Farvel!</p>

<p>   Ak, I spørge, I Solbørn! hvorhen jeg vil gaa: 
   Spørger ej! Der er mørkt, der er stygt, hvor jeg fødtes. 
   Her min Vej med Granatrosens Flammeblomst strøedtes, 
   hist er Vejen moradsig og Himmelen graa. 
   Ingen Søjler og dejlige Statuer staa, 
   ingen glødende Tavle fik Liv der i Landet, 
   og et Menneskeliv helt forkrøblet I saa
   i forknyttet Fordummelse sive i Sandet, 
   ifald Eders Blikke saavidt kunde naa.</p>

<p>   Et mig trøster, et Forsæt. Jeg giver mig ej.
   Var en Gabestok sikker - i Trods har jeg levet,
   og intet af hvad jeg har villet, har skrevet,
   har tænkt og har elsket, fornegtede jeg.
   Jeg er svag, lad saa være: Jeg véd, hvad jeg vil.
   Jeg er tomhændet, sandt! Men jeg har mine Hænder.
   Og bebrejder mig ej, at jeg er lutter Ild.
   Højst nødigt det gøres, at saadan jeg brænder,
   Hin Is skal jeg smelte, saa Ild maa der til.</p>

<p>Det var en Fornøjelse at se Venezianerinderne i deres
hvide Kjoler med den lille Knipling over Haaret gaa
ind i Kaféerne under San Marcos Buegange, eller gaa
samtalende forbi. Stadigt iagttog man imidlertid
samme Skue: den ældre Mand, den unge Frue, og den
tredie; Blikke, der ikke behøvede Fortolkning, visse
Drejninger med Hovedet for at Manden, som var gaaet
ind i Kaféen, ikke uforvarende skulde komme
tilbage, endelig ogsaa Minespil, som røbede, at man
endnu var ved den allerførste Station af Cicisbeatet,
saa man kun smilede og saa ned, istedenfor at se
hinanden ind i Øjet. Af og til iagttog jeg dog ogsaa
en ung Kvinde, der med en mærkværdig og aarvaagen
Udholdenhed undgik en Mands Blik.</p>

<p>Hvad var det, som gjorde disse Kvinder saa smukke? 
Først Race og Klima naturligvis, saa den medfødte 
Sans for Ynde i Væsen og Adfærd, saa den fuldstændige 
Lediggang og Tankeløshed. De var endnu de samme 
uforstyrret rolige og dejlige Dyr som paa Tizians og 
Veroneses Tid.</p>

<p>Faa Pladsen fodredes, dengang som nu, af de Fremmede
en Skare af Duer. Men disse var ogsaa noget nær
Venedigs eneste Dyr; forsaavidt kunde den kaldes den
menneskeligste By. Der fandtes nogle Hunde, et Par
levende Heste foruden dem af Bronce paa Kirken, ellers
ingen Dyr. Det var maaske derfor, at de venezianske
Malere med saa stor Forkærlighed anbragte enkelte
fine og sjældne Dyr, som Mynder eller Aber, i deres
Billeder. Det var jo ogsaa en Venezianer, Bassano,
der ret begyndte at indføre Dyrene i den italienske
Kunst.</p>

<p>Jeg lod mit Blik dvæle endnu engang ved Biblioteket,
hvis fuldendte Bygningskunst mindede mig en Smule
om Palazzo Farnese i Rom. To Etager af de skønneste
Rundbuer, hvilende paa prægtige Søjler, der hver
for sig indfattedes af Buernes nedre Dele, som i
det underste Stokværk af Farnese. Indtrykket var:
ædel Styrke, rolig Fasthed, Pragt uden Yppighed, let,
stolt Dejlighed uden Strenghed som uden overdaadig
Udsmykning.</p>

<p>Overfor tog det underfulde Dogepalads sig ud som et
arkitektonisk Paradoks; thi det lagde det Massive paa
det Gennembrudte; men dets aabne Søjlegang var saa mægtig, 
at den, som Atlas bærer Jorden, bar Stokværket med de
gotiske Spidsbuer og den øverste, maurisk-udseende
Mur. Det udgjorde en Enhed som Goethes Livsgerning,
der ogsaa har et gotisk Stokværk med Gotz og Faust,
et antikt med Iflgenia og de romerske Elegier, et
østerlandsk med West-Oestlicher Diwan.</p>

<p>Og hvilken Kærlighed havde de gamle Bygmestre ikke
havt til barnlig og slaaende Sindbilledkunst. 
Saaledes var de to Søjler blandt Dogepaladsets talrige,
mellem hvilke Dødsdommene forkyndtes, ikke som de
andre af hvidgraat Marmor, men af blodrødt. Der stod
Dommeren, og udraabte Dødsdommen over Marino Falieri,
medens de paa Piazettaen forsamlede Tusinder hørte
det Budskab om et Hoveds snarlige Fald, paa hvilket
der blev ventet.</p>

<p>Jeg stod paa Rialto og mindedes Shylock. Jeg sejlede
forbi det lille snevre Palads, der gaar under Navn
af Desdemonas. Saa stor var da Shakespeare, at det
var, som beskyldte han Historien for at fortie det
Mindeværdige, og man skyndte sig med at retfærdiggøre
Virkeligheden overfor hans Digtning her, som i Verona
og Helsingør.</p>

<p>Jeg saa i San Giorgio Maggiore for sidste Gang den
Mængde skønne Broncer og udskaarne Trærelieffer,
som fandtes der. Var der under Renæssancen en Klump
Bronce eller et Stykke Træ i Italien, som man ikke
gav Kunstform? Hvilken Masse dejlige Træskulpturer
og Intarsi (Træ indlagt i Træ) fandtes ikke rundt
om! Og var ikke dette det rette Tegn paa Kærligheden
til Kunst og Anlægget for den, at man gjorde Alt til
Stof, medens Pedanterne hjemme troede, at Skulptur
kun udførtes i Ler og derefter mekanisk blev overført
til Gibs, Marmor eller Bronce.</p>

<p>Den sidste Dag, da jeg et Øjeblik forstemtes ved at
man hjemme vilde indvende mod mig, at jeg dog i al
denne lange Tid ikke havde set andet end det Italien,
som enhver, der havde Raad til en Rejse, saa, følte
jeg stærkt,
at det, som var mit Italien, det, hvoraf jeg havde
draget den Næring, som netop min Aand trængte til,
det havde ingen Anden set. Og af alle Lande, Danmark
undtaget, havde jeg opholdt mig længst i Italien,
ligesom jeg af alle Mennesker, de Danske undtagne,
havde flest Venner blandt Italienerne.</p>

<p>Imorgen gik jeg altsaa over Alperne. Hvad havde
Hannibal og Bonaparte gjort andet! Men de var gladere
derved end jeg. Og jeg slog mit Pas ud for mig,
for hvilket jeg nu paany skulde have Brug og læste
med et Smil og en lille Gysen: Nous, Christian IX,
Roi des Vandales.....</p>

<p>Henad Aften kom Vigoriti. Vi spadserede først i
Venedigs Have, saa førte han mig hen i et Birreria,
hvis Padrona var en Veninde af hans Furer. Jeg var
ikke misfornøjet med at tilbringe min sidste Aften
paa Italiens Grund i en smuk Kvindes Selskab. Hun
satte sig hos os, 21aarig, en letklædt Blondine med et
Diadem i sit lyse Haar. Efter en Times Tids Passiar
sagde jeg hende, at jeg næste Dag skulde forlade
Italien og udbad mig Ønsket om en lykkelig Rejse. Hun
kyssede mig et Par Gange meget hjerteligt; saa var
Tiden forbi; Vigoriti maatte hjem til Kasernen. Jeg
fulgte ham, han trykkede mig til sit Bryst, og vi
skiltes. Da jeg var kommen et halvhundred Skridt bort,
hørte jeg En raabe bag mig: Signor Giorgio! Signor
Giorgio! Det var igen Vigoriti. Han sagde: Jeg glemte
før at ønske Dem en lykkelig Rejse, og kastede sig
endnu engang om Halsen paa mig.</p>

<p><pb n="16" />.</p>

<p>I Verona vekslede Folk deres sidste italienske Sedler
for østerrigske; men da Pengene ikke trykkede mig,
havde jeg kun en halv Franc at veksle.
Neppe var jeg paa Vejen fra Verona kommen ind i
Tirol, før jeg saa en Himmel, hvis Udseende jeg i
næsten et Aar havde glemt; smaa blaa Klatter spredte
mellem Klumper af graasorte Skyer, drivende Taager,
Mørke Kl. 6 om Eftermiddagen i Juli Maaned. Jeg
frøs elendigt i min tynde Dragt, da vi gik over
Brenner. Saa blev Himlen helt graa og tung som Bly,
Regnen øsede ned Nat og Dag igennem, Kulden forekom
siberisk.</p>

<p>Mange andre Sorgens Tegn viste sig. Folk begyndte
at snakke Tysk og ventede, at man forstod dem. 
Samtidigt tabte som ved Trylleri Ansigterne
deres Form. Kindernes skønne Oval blev til langagtig
Magerhed; Mændene havde grimt Skæg og smudsige
Støvler; Kvinderne tabte deres blide Udtryk af let
jordisk Erotik og begyndte at se ud som forstod de
at spare.</p>

<p>Til Rejseselskab havde jeg en tysk Frøken paa mildest
talt 29 Aar, der ikke kunde lide Italien og i sin
smagløse Pynt fortalte mig, at alle Italienerinder var
"so schlampig angezogen"; en tysk Herre havde ved at
støde hende med Foden (!) gjort hende opmærksom paa
en florentinsk Dames gruelige Dragt. Jeg tænkte,
men sagde ikke .... dog hvad jeg tænkte, vil jeg
ogsaa nu fortie. Jeg sagde, men tænkte ikke: Gewiss,
es ist ein wahres Vergnügen, die hübschen, deutschen
Toiletten zu sehen. Det aabnede Medusens Hjerte, og
hun fortalte mig nu med en Tungefærdighed uden Mage,
at hun kom fra Perugia og skulde vende tilbage dertil,
for at gifte sig der. Men, tilføjede hun koket, jeg
troer ikke, jeg gør det. Ser De, han er Ølbrygger i
Perugia, en Enkemand paa seks og tredive. Han vil
have mig til Kone. Men jeg kan ikke bestemme mig;
jeg gad føre et roligere Liv. Jeg skulde da staa for
Beværtningen, og dér sidder de Herrer italienske
Officerer til Kl. halvto om Natten. Kl. 5 maa man
saa paany være oppe. Og ser De: Manden er dog
virkelig for kuriøs. Tænk Dem, han giver sig til at
græde, da jeg rejser, han, et Mandfolk! Han elskede
mig jo saadan, at han næsten var daarlig deraf. 
Men nej! jeg vil føre et roligere Liv. - Alle hendes
Veninder havde rigtignok betegnet ham som et ekstra
godt Parti; men hun vilde dog hellere afvente en
ny Chance, og saa klagede hun over hver "Kreitzer"
for meget, hun paa Rejsen havde givet ud.</p>

<p>Jeg gad tilsidst ikke svare hende, ikke se paa hende,
og hun lod mig i Fred.</p>

<p>I München forbausede mit Hotelværelse mig ved sit
rene Skær. Jeg opdagede, det var lige saa længe
siden, jeg havde set et virkelig rent Værelse som
en rigtig kold og skidengraa Himmel. I Byen gjordes
Forberedelser til Troppernes Indtog, som jeg ved
temmelig hurtig Bortrejse undgik at blive Vidne til.</p>

<p><pb n="17" />.</p>

<p>Det forekom mig, at Ludvig I næsten helt og
holdent var Ophavsmand til det München, man dengang
saa. Kunst-aand kunde han jo ikke uden videre meddele
sine Bairere; han gav dem derfor Kunstundervisning
og importerede i sin By alle Slags Efterligninger af
Antiken og Renæssancen; Propylæer, et Glyptotek, et
Pinakotek, Loggier og andre Ting med græske, latinske
og italienske Navne. Han lod Arkaderne bemale med
italienske Landskaber og forsynede højstegenhændigt
hvert af disse med et begejstret Distichon paa
utrolige Vers f. Eks. dette med syvbenet Heksameter
om Florents:</p>

<p>   Florenz! dir fehlet das was Rom hat und diesem just was du besitzest, 
   Wärt Ihr beide vereint, wär's für die Erde zu schön</p>

<p>eller dette vakre, mærkeligt betonede om, Perugia:</p>

<p>   Herrliches ist in dir, Perugia, erhalten, du reichest
   Maler und Dichter zugleich den unerschöpflichsten Stoff.
Byen gjorde med sin laante Hellenisme et eget løjet
og løjerligt Indtryk. Det tog sig ud, som havde en
mager Germaner anbragt et Par forlorne Marmorlægge,
tagne fra en eller anden gammel Halvgud, paa sine
lærde og tynde Ben.</p>

<p>Kong Ludvig var jo bl. A. en Beskytter af Thorvaldsen. 
Det stødte mig, at udenpaa Skulptursamlingen stod 
Thorvaldsens Statue mellem de tyske Kunstneres, at han 
ligeledes paa Pinakoteket var malt mellem Kongens andre 
Undersaatter. Disse Kunstnere slog i et Maleri en 
Helvedhund med tre Allongeparykker paa de tre Hoveder 
ihjel. De anede ikke, hvor parykket hele deres 
Bestræbelse i Fremtiden vilde forekomme. Hvor 
oprindelige var ikke de virkelige Parykker (Molière og 
Watteau, Holberg og Voltaire) i Sammenligning med alle 
disse parykfri Tyskere. Men det kunde jo ikke negtes, 
at Thorvaldsen her var sat ind i den Gruppe af 
Kunstnere, hvor han - desværre - hørte hen.</p>

<p>Jeg gensaa Ægineterne og følte nu for første Gang,
hvor forkastelige disse Istandsættelser af Antiken
var, Thorvaldsens som andres. Man burde lade Antiken
staa som den stod, selv i Stumper. Her var nu endda
Brudfladerne blevne huggede bort eller huggede til,
saa en Gendigtning af Helheden, som den saa ud,
var yderligt vanskeliggjort. Forkastelig var denne
forældede Bestræbelse for at det Levnede skulde se
ud som mere end det var, det Halve som helt, og for
at Alt skulde være net, glat, pudset som i en gammel
Jomfrus Dagligstue.</p>

<p>Med levende Opmærksomhed og yderst ringe Fornøjelse
gennemgik jeg paany Cornelius's Fresker. Det Tragiske
var opfattet grelt og teatralsk. Priamus lignede
Heltene i de tyske Tragedier, som man saa i Hamborg;
han havde alenlangt
Skæg, tommedybe Furer af Græmmelse, tog sig ud som
sluppet ud af en Illustration til Nibelungenlied.</p>

<p>Paris med Hængekrøller var komisk, Athene
lang, mager, sentimental som en af Datidens
Romanforfatterinder. Man undredes over, at hun ikke
bar Briller. Hvor Prometheus befriedes, lignede Ørnen
en lille, daarligt slagtet Kalkun; Ideen om et Køkken
og en Tallerken greb Beskueren uformodet. Man vovede
ikke at se paa Maleriet, naar man som jeg i flere
Timer ikke havde spist; man blev endnu mere sulten
deraf.</p>

<p>Den maleriske Udførelse var gennemgaaende ringe,
Paphud, Kalkfarve og Lærdom. Tegningen var mest en
lærd og pedantisk Anatomi af Magre. Det var som om
Kunstneren i hvert Træk vilde vise, at han havde
studeret det menneskelige Legeme i sit Ansigts Sved
med Kniv og Blyant; han vilde ikke have gjort Studiet
for intet.</p>

<p>Til Gengæld var den hele Komposition stor i sit Anlæg,
ypperligt opfunden og tildels smukt tegnet. Trojas
Erobring var særlig godt komponeret. Det Følelsesfulde
(som Hektors Afsked) var dernæst lykkedes ligesaa
godt som det Patetiske slet, og mange Enkeltheder var
udmærket skønne, Briseis' Skikkelse f. Eks., og de
fire Billeder, som forestillede de fire Dagstider. 
Men Alt i Alt følte jeg mig bestyrket i min Uvilje 
mod denne nytydske Kunst.</p>

<p>Med Glæde gensaa jeg de gamle Malerier, Tizian's
Karl V, Rubens' Portræt af Hustruen med den nøgne
Dreng paa Skødet, Giorgiones Selvportræt, Rembrandts
ved Sammenspillet af Lys og Skygge saa dejlige
Barnet lærer i Templet og de gribende, henaandede
Landskaber af Claude Lorrain; jeg havde ingensteds
set fuldkomnere Billeder af ham.</p>

<p>Byen var oversvømmet af Dagens Heltes Portræter. Alle
Krigsberømthederne fyldte umiddelbart før Troppernes
Indtog Vinduerne.
<pb n="18" />.</p>

<p>Det blev en anstrengende Kørsel fra 7 Morgen til
<pb n="1" /> Nat fra München til Dresden. Om Eftermiddagen
kom en højst pudsig Sachser ind i Vognen til mig
og underholdt mig ustandseligt. Han forsøgte end
ikke at tiltale mig paa Tysk, talte Fransk til mig
og udtrykte den lidenskabeligste Medfølelse med
Frankrig. "Ma pauvre Paris! Je suis très ami avec
tous les Français." Han havde i Dresden forestillet
sin Kæreste for de fangne Zuaver; hadede Prøjserne,
ønskede dem alt Ondt. Om jeg nogensinde havde
kendt Kærlighed? Han kendte den, han var frygteligt
forelsket.</p>

<p>Jeg spurgte ham, om han kunde anbefale mig et Hotel
i Dresden. Det kunde han; han kendte det bedste,
der fandtes; han fortiede for mig, at det laa i den
nye Bydel, hvor man aldrig tager ind. Vi skiltes ved
Ankomsten. Da jeg naaede Hotellet, blev jeg ikke
lidet forundret ved at se min indfødte Dresdener
staa i Porten, Han var selv Hotelværten. - Jeg har
sjældent boet i et ubekvemmere indrettet Hotel.</p>

<p>Heller ikke i Dresden var der Tale om andet end
Troppernes Indtog; men her havde man det bag sig. Hele
Byen var endnu behængt med Blomsterkæder og dækket med
Indskrifter. Statuer, Æresporte, Bismarck og Moltke,
Moltke og Bismarck.</p>

<p>Ved Opgangen til Galleriet stødte jeg paa Julius
Lange. Vi kunde næsten ikke se paa Malerierne, til 
saa vidtløftige Samtaler forfaldt vi; det var jo
halvandet Aar siden vi havde set hinanden. Det Første,
Lange sagde til mig, var iøvrigt, at jeg burde holde
Forelæsninger til Efteraaret og at jeg vilde faa
mange Tilhørere.</p>

<p>Jeg gik ud til Henrik Ibsen. Da jeg nærmede mig Huset, der 
laa i en Allé, Dippoldiswaldaerstrasse, opdagede jeg ham, 
der var let kendelig efter Portrætet, liggende ud
af Vinduet i Skjorteærmer. Men da jeg traadte ind,
havde han taget en Fløjels Jakke paa. Han knugede
mig til sit Bryst, saa jeg nær havde tabt Vejret. 
Jeg fandt ham smuk. Han havde en Pande uden Lige, klare
Øjne, langt lokket Haar. Vi talte straks to, tre Timer
sammen, en Del om hans Arbejde, om vore Kaar hjemme,
angaaende hvilke vi stemte overens, ogsaa en Del om mig.</p>

<p>Jeg gik paany med Lange paa Galleriet, og gik igen
til Ibsen, der tog mig med til det smukt beliggende
Waldschlösslein, hvor vi spiste og drak Øl. Han
meddelte mig de Forsøg, Bjørnson, som da var mig
gram, havde gjort for at faa Ibsen til at undgaa al
Forbindelse med mig, og viste mig de Paagældende
Breve; meget beklagede han sig ogsaa over den
paatrængende Iver, Redaktionen af Ide og Virkelighed
havde udfoldet for at faa ham til Medredaktør. Rudolf
Schmidt havde skrevet ham seks, syv Breve til i den
Anledning og paadraget sig et yderst bidende Svar,
der er udeladt af de Ibsenske Breve, som i hans sidste
Leveaar udgaves.</p>

<p>Ibsen talte en Del om nordiske Kulturforhold og
nordisk Poesi. For ham som for mig var hele vor
Dannelse forældet, laa bagud for den i Europas
Hovedlande. For Stortingets Bønder var endnu Mallings
Store og gode Handlinger en passende Læsning. Om dansk
Digtning talte han uden Begejstring. For Heiberg havde
han betydelig Respekt, havde ogsaa i sin Tid givet
ham Ret i hans Polemik overfor Hebbel og andre; nu
tvivlede han paa Heibergs Ret, da han havde modtaget
nye Indtryk fra Udlandet. Om Henrik Hertz dømte han
køligt; det var gaaet ham nær, at man havde fundet
Lighed mellem Gildet paa Solhaug og Svend Dyrings
Hus. Ninon led han ikke; den var fransk. Da jeg leende
tog til Genmæle og paastod, der gaves ikke noget,
som var mindre fransk, undrede han sig meget.
Den eneste danske Digter, han rigtig følte med, var
Bredahl. Faa Spørgsmaalet, om han ikke holdt meget af
Runeberg, særlig Elgskytterna, svarte han forfærdet:
Den er jo i Heksameter, hvor er det muligt at udtrykke
et moderne Indhold i den konventionelle Form!</p>

<p>Ibsen var meget misstemt overfor Ploug og
Grundtvigianerne, men rig paa Planer og Forhaabninger,
desuden i høj Grad krigersk til Mode. Ærgr De de
Danske, saa skal jeg ærgre Nordmændene, var de sidste
Ord, han ved Afskeden smilende tilraabte mig.
HJEMME</p>

<p><pb n="1" />.</p>

<p>I Højsommeren 1871 var jeg atter i Danmark. Mine
Forældre boede i en Bondegaard ved Hellerup, hvor jeg
ogsaa fik Plads. Min Moder, der var blevet heftigt
syg næsten samme Dag som jeg i Rom, havde et otte
Maaneders Sygeleje bag sig, kunde endnu ikke gaa og
kom sig langsomt.</p>

<p>Jeg traf gamle Venner igen, enkelte, med hvem jeg
kunde tale om Italien og blive forstaaet som den da
overstrømmende livfulde Pietro Krohn, der endnu var
Maler med Liv og Sjæl, og min Beskytter Brøchner,
der straks krævede af mig, at jeg nu skulde vise,
hvad jeg duede til, og navnlig begynde at holde
Forelæsninger paa Universitetet.</p>

<p>Det Kjøbenhavn, hvortil jeg vendte tilbage, var ikke
lidet forskelligt fra det, jeg havde forladt. I hint
herskede endnu uanfægtet, hvad man dengang betegnede
som Frisind og antog for Frisind. Havde man end
brugt Nedslaaetheden efter vor ulykkelige Krig til en
Forfatningsændring i de velhavende Klassers Interesse,
saa var selve disse dog udadtil officielt Lighedens
og en vidtgaaende Friheds Talsmænd. Naar man havde
anerkendt Kejserdømmet i Frankrig, var
det kun fordi man saa hen til det som til den Magt,
der skulde ydmyge Prøjsen og skaffe os det mistede
Slesvig tilbage.</p>

<p>Nu var der foreløbig i det Ubevidste eller
Halvbevidste sket en stor Forandring. Man var
fortumlet over Tysklands uventede og saa afgørende
Sejr; Danmarks Nederlag, der havde staaet for Sindene
som en forbigaaende Ydmygelse, var blevet beseglet;
det Haab, man saa længe havde næret, var fordampet
som Sansebedrag. Frankrigs Sammenbrud opfattedes af de
Fromme og de Moraliserende som den fortjente Straf for
Frivolitet. Men et endnu langt dybere Indtryk havde
Kommunens Opstand og dens Overvældelse gjort. For
første Gang havde man her stiftet Bekendtskab med
Ideer og Kræfter, der forekom rent anarkistiske
og kunde true allevegne. Som Nationalforsamlingen
i Bordeaux var udpræget reaktionær, og som den
indviede en reaktionær og særligt klerikal Bevægelse
i Frankrig, der holdt sig en seks, syv Aar i Træk,
saaledes blev nu rundt om i Europa de Besiddendes
Stemning ultrareaktionær. Kommunen havde været kirke-
og religionsfjendsk. Borgerstanden klamrede sig med
en helt ny Lidenskab til Kirken, i det lille Danmark
som i det svækkede Frankrig. Og samtidig begyndte det
autoritære Tyskland, hvor Ingen knyede mod Monarken,
hvor Samfundsdisciplinen var uangrebet og saa nyligt
havde gjort Vidundere, dette Tyskland, der længe
havde været Arvefjenden, at staa for de Besiddende
i et nyt Lys. Der var lige straks dem, som ved et
mærkeligt Træf nu besindede sig paa Stammefællesskabet
og betegnede sig som Pan-germanister. Og der var
snart dem, der niere kynisk glædede sig over den
velorganiserede tyske Hær som Ordenens Haandhæver
i Europa. Da der i Efteraarets Begyndelse som en
svag Efterdønning af den store parisiske Bølgegang
i Sindene begyndte en socialistisk Bevægelse blandt
Arbejderne i Kjøbenhavn, der medførte en Arbejdsnedlæggelse
og nogle faatallige Forsamlinger i lukket Rum, blev den 
Spidsborgerlighed, som nu følte sig ovenpaa, i sin
Opskræmthed brutal, krævede og erholdt unødigt voldsom
og overmaade uklog Indskriden af Statsmagten mod
Trykkefrihed og Forsamlingsfrihed for tredie Stand.</p>

<p>Danmark var paa det Tidspunkt, som en af Datidens faa
frisindede Mænd, Professor Rovsing, plejede at sige,
Europas mest ortodokse Land. Der fandtes ingen Kættere
i Riget. Da et halvt Aar derefter det første Pust af
Fritænkeri gik hen over Almenheden, talte de unge
Piger i borgerlige Familier om Fritænkere som orn
Hottentotter, forhørte sig om, hvad de mente eller
gjorde, som havde Talen været om en vild Stamme,
fremmed og fjern.</p>

<p><pb n="2" />.</p>

<p>Literaturen havde i det nittende Aarhundrede været
næsten helt konservativ. Alle betydelige Forfattere
og Digtere havde enten været oprigtigt troende
som Grundtvig og Ingemann, Paludan Müller og Søren
Kierkegaard, eller de havde hyldet Protestantismen
i mer eller mindre filosofisk Form, som Hauch
eller Heiberg eller R. Nielsen, eller de havde i
ethvert Tilfælde forfægtet en almen Religiøsitet
i en af dens mange Former, som Ørsted, Sibbern og
Goldschmidt. Helt sagt sig løs fra Kirken havde kun
enkelte tidligt bortrevne som Frederik Dreier, eller
ganske underordnede og derfor glemte som Rudolf
Varberg, mod hvem Paludan-Müller havde slynget
sit Digt Luftskipperen og Atheisten. Brøchner,
den eneste, der var religiøs uden at være Kristen,
eksisterede ikke for Almenheden.</p>

<p>Kongemagtens saavel som Borgerstandens Herredømme var
uanfægtet. Arbejderstanden havde hidtil fulgt de
saakaldte Nationalliberale; dens Fører Rimestad indtog et 
Standpunkt, der svarede til Schultze-Delitzsch's i Tyskland.</p>

<p>I Familierne var Tonen smaaborgerlig. Man
sagde nødig et Ord som Bukser; man sagde med et
lille Smil i Stedet "Unævnelige" eller paa fransk
"Pantalons". Ingen Dame brugte en Vending som "Jeg vil
gaa i Bad"; det var upassende at henlede den Tiltaltes
Fantasi paa den nøgne Skikkelse i Badet. Da det højere
Selskab i Hovedstaden ikke var talrigt og alle kendte
hverandre idetmindste af Navn, gik Sladderen som
i ganske smaa Byer. En hævet Forlovelse var endnu,
som paa Kierkegaards Tid en Menneskealder forinden,
en Begivenhed, Byen syslede med, og et opløst Ægteskab
var en Skandale, som aabnede for alle Sluser.</p>

<p>Paa Teatret var Tonen som i Livet. Holbergs Djærvhed
vakte Anstød. I Heibergs beundrede Vaudeviller, i
Hertz's og Hostrups Lystspil var Tonen saa barnlig
som i H. C. Andersens Eventyr og Romaner.</p>

<p>Hvad der blev spottet, var altid kun Smaating,
ubetydelige Menneskers smaa ligegyldige Svagheder. 
Ikke blot berørtes det Kønslige varsomt, som rimeligt 
var efter Folkekarakteren; men ikke et eneste kønsligt 
Problem behandledes mandigt, end sige dristigt. Man 
skulde søge om en frygtsommere Literatur.</p>

<p>Digtekunsten var bleven en pirrende Underholdning
som i Bergsøes Fra Piazza del Popolo, en af Tidens
Yndlingsromaner, og Viddet repræsenteredes af Erik
Bøghs Bearbejdelser af fremmede Smaastykker for
Teatrene og hans meget læste Feuilletoner i Folkets
Avis.</p>

<p>Den gamle Literatur, som havde været Landets Ære, var 
ved at forsvinde. Heiberg var død 1860, Hertz 1870, 
Chr. Winther og Grundtvig var over de Firs, Andersen, 
Paludan-Müller og Bødtcher havde kun faa Leveaar tilbage.</p>

<p>Men endnu regnedes Intet for <hi>poetisk</hi>, der ikke
behandlede den fjerne Fortid, helst i fremmede
Lande, eller Sagn og Legender, Eventyr og Myter,
saa virkelighedsfjerne som muligt.</p>

<p><pb n="3" />.</p>

<p>Efter i halvandet Aar at have levet i stadig
Betragtning af bevæget Menneskeliv, vekslende
Naturskuespil og Verdens ypperste Kunst, var
jeg paany henvist til Læsning. Jeg genoptog min
Sysselsættelse med det franske Drama og besluttede
i en Række Forelæsninger at udfolde dets Historie
fra Beaumarchais til Augier. Men da jeg en Dag i
Begyndelsen af Oktober paa Brøchners Spørgsmaal
meddelte ham dette mit Forsæt, tog han ivrigt til
Genmæle: dette Æmne var altfor snevert og uanseligt,
jeg burde stille mig en stor Opgave og holde
Forelæsninger, der kunde gøre Indtryk.</p>

<p>Efter nogen Tids Grubien kom jeg da paany til
ham og forelagde ham en mere omfattende Plan:
jeg vilde behandle Aandslivet som det røbede sig
i Hovedlandenes Literatur i Aarhundredets første
halvtredsindstyve Aar i seks store Forelæsningsrækker
under Titlen: Grundstrømninger i det 19de Aarhundredes
Literatur. Brøchner billigede Planen, men forkastede
Ordet Grundstrømninger (der svarede til, hvad
jeg vilde udtrykke) som vanskelig forstaaelige
Jeg foreslog da Ordet <hi>Hovedstrømninger</hi>, som han
godkendte.</p>

<p>Mit Arbejd i den korte Tid, som var mig levnet indtil
jeg maatte begynde, bestod i at lægge en helt ud i
Enkelthederne overvejet Plan for Værket i dets Helhed,
og det forekommer mig endnu, at denne Plan, der
blev strengt gennemført under mere end en Snes Aars
Arbejde, røber Overblik hos en saa ung Mand. Derimod
fik jeg ingen Tid til ordentligt, fornyet Studium af
den første Serie, jeg vilde</p>

<p>behandle; jeg maatte gennemløbe Emigrantliteraturen i
selve de seks Uger, Forelæsningerne tog, og foreløbigt
bøde paa den manglende Kundskab ved hastig Genlæsning
af Sainte-Beuve og andre Forskere. Jeg udarbejdede
Foredragene paa den Maade, at jeg gik op og ned ad
Gulvet og dikterede dem til min Moder.</p>

<p>Hovedsagen for mig var den Bestemmelse af Danmarks
daværende Kulturstandpunkt og den Kritik af Datidens
Literatur, som jeg vilde gaa ud fra; iøvrigt vilde jeg
i mine Forelæsninger nedlægge min gamle, nu styrkede
Overbevisning og den ny Indsigt, det Følelses- og
Stemningsliv, som mit lange Ophold i Udlandet havde
meddelt mig eller fremkaldt hos mig.</p>

<p><pb n="4" />.</p>

<p>Jeg holdt min Indledningsforelæsning den 3. November
i en lille amfiteatralsk Høresal, man havde stillet
til min Raadighed paa Universitetet, men den var saa
overfyldt og Trængslen i Gangen udenfor saa stærk, at
jeg straks maatte udbede mig Universitetets dengang
største Lokale, det saakaldte Rus-Auditorium, der
blev mig indrømmet.</p>

<p>Indledningsordene lød:</p>

<p>"Idet jeg begynder denne Række af Foredrag, føler jeg
en Trang til at anmode om Deres Overbærenhed. Det
er første Gang, jeg taler fra dette Sted, og jeg
medbringer alle Uerfarenhedens Mangler. Mine Evner
og mine Kundskaber er lige ufuldkomne. Meget af,
hvad der herved kan støde Dem, vil, tænker jeg,
blive rettet ved Tid og Øvelse. Med Hensyn derimod
til mine Grundanskuelser, mine ledende Principer og
Ideer forlanger jeg ingen Overbærenhed som helst. 
Hvad der i denne Henseende maatte støde Dem, vil
ikke blive forandret. Jeg anser det for en Pligt
og for en Ære at hylde de Principer, til hvilke jeg
bekender mig, Troen paa den frie Forsknings Ret og
paa den frie Tankes endelige Sejr."</p>

<p>Mit første Foredrag blev temmelig daarligt holdt
i et altfor langsomt Tempo, men gjorde Indtryk og
lønnedes med Bifald, hvad gentog sig ved alle følgende
Forelæsninger, jeg har holdt paa Universitetet i
de næste 26 Aar. Jeg søgte undertiden at faa denne
Skik afskaffet og bad Tilhørerne lade være med deres
Haandklap; men det frugtede ikke, og jeg lod Folk
klappe; thi naar Bifaldet ikke kommer som Udslag af
en Vane, giver det Taleren den Beroligelse, at han
har interesseret.</p>

<p>Før det andet Foredrag stod Folk i Klynger ned
ad Universitetets Fritrappe og ude paa Frueplads
for at oppebie det Tidspunkt, da Porten blev
aabnet. Salen blev stormet og var saa overfyldt,
som det mindre Auditorium havde været den første
Gang. En Mængde Mennesker maatte gaa bort uden at
kunne komme ind. Og dette gentog sig fra da af hver
Gang til Forelæsningernes Ophør. Et enkelt Blad,
det nyligt grundede Dagens Nyheder, der iøvrigt
ikke nød synderlig Anseelse, krævede med uforstandig
Heftighed Universitetets Festsal for mig - meget imod
mit Ønske. Tilsidst tvang Tilhørernes Ophidselse mig
til at indgive en beskeden Forespørgsel til Rektor,
om Universitetets Festsal kunde blive mig indrømmet,
da der faktisk ikke var Plads til mine Tilhørere
i noget Lokale. Rektor svarte mig høfligt med at
fraraade mig Ansøgning om den; Salen kunde ikke
oplyses, altsaa ikke bruges om Aftenen; jeg maatte
dels selv leje alle de Stole, som udkrævedes, og for
hver Gang lade dem flytte ind og atter køre bort,
dels maatte jeg lade foretage Rengøring efter hvert
Foredrag; endelig lagde han ikke Skjul paa, at efter
hans Overbevisning vilde min
Ansøgning blive forkastet, selv om jeg paatog mig alle
disse Forpligtelser - som jeg iøvrigt slet ikke kunde
bestride, da Adgangen til Forelæsningerne var fri.</p>

<p><pb n="5" />.</p>

<p>Fjorten Dage efter at jeg havde begyndt, var min 
Stilling som offentlig Personlighed helt forandret. 
Jeg var blevet Dagens og Byens Hovedperson. Mine 
Forelæsningers Held var saa stormende, at der 
allevegne taltes om det. Pludselig havde jeg faaet 
en Art Berømmelse, jeg ikke før havde kendt.</p>

<p>Medens de finere Blade tav derom, berørte enkelte af
de mindre ansete Sagen, og Grundtvigianernes Organ
Heimdal, der var paa sin Post, begyndte heftigt at
angribe mig. De enkelte uvillige Stemmer tabte sig
dog i det bifaldende Kor.</p>

<p>Selv Mænd, paa hvis Sympati jeg ikke regnede, udtalte
sig anerkendende. En Dag sagde Topsøe til mig: "Jeg
hører, De holder saa udmærkede Forelæsninger paa
Universitetet", og da jeg svarte, som jeg mente det,
at de havde baade Mangler og Fortrin, udbrød han:
"Det er jo ikke derpaa, det kommer an. Men De er
den eneste af os, der begynder noget Nyt. Vi andre
er Epigoner." Ordene er ikke gaaede mig af Minde,
fordi de udgjorde en besynderlig Indledning til den
mangeaarige Forfølgelse, for hvilken jeg efter hans
Initiativ blev Genstand i det Blad, han snart overtog,
Dagbladet, da afgjort det største og mest læste.</p>

<p>I den sidste Halvdel af December sluttede jeg min
første Forelæsningsrække; jeg havde holdt to Foredrag
om Ugen. Man stod den Dag som Sild i en Tønde. Der var 
vel fem hundrede Mennesker sammenpressede i et Rum til
to hundrede, og Bifaldet var øredøvende. Tilhørerne
var ikke en sammenløben Hob, men som Regel Kjøbenhavns
mest udviklede unge Mænd og Kvinder.</p>

<p><pb n="6" />.</p>

<p>Faa Uger derefter begyndte Stemningen at vende sig
imod mig. Forelæsningernes egentlige Indhold var
som fordampet; men fra Mund til Mund fløj i dumt
eller ondskabsfuldt forvreden Skikkelse løsrevne
Sætninger, jeg skulde have sagt, oprørende alle. 
Jeg havde anbefalet Selvmord - havde dog mærkelig
nok ikke givet Eksemplet - havde lovprist franske
Ægteskabsbrudsromaner - end ikke i en eneste Bog,
jeg havde omtalt, forekom et Ægteskabsbrud - jeg
havde angrebet de Danske, fordi de ikke var Ateister;
jeg havde ytret dyb Foragt for Danmark og den danske
Literatur; jeg havde kaldt Thorvaldsen et gammelt Fæ; 
jeg havde udtalt mig nedsættende om Begrebet et Hjem; 
jeg havde angrebet Samfundet, ganske som de
socialistiske Murere og som Louis Pio, Internationales
Stormester for Danmark; kun af Fejghed sluttede jeg
mig ikke til ham osv. osv.</p>

<p>Det blæste op til en Storm i den lille By, der da
som nu var stor i egen Mening. Endnu sporedes dog
kun de første Vindstød, som forkyndte Uvejret, der
var i Anmarsch.</p>

<p>Naiv som jeg var, indbildte jeg mig at kunne bringe
Sladderen til Taushed og kunne opnaa, om end ikke
en Tilbagevenden af den første Begejstring, saa dog
en rolig, saglig Tilegnelse og Drøftelse af mine
Synsmaader, naar jeg blot udgav i Trykken, hvad
jeg havde sagt. Jeg betragtede mig ungdommeligt som
forpligtet til at holde mig saa nær som muligt til
Ordlyden, og undlod derfor saavel at mildne enkelte
krasse Udtryk som at fuldstændiggøre mine
Kundskaber og forbedre, hvad der var Hastværksarbejde. 
En saa stor Barnlighed kan maaske synes utrolig; jeg
var imidlertid ikke blot i Almindelighed uerfaren,
men trods mine onde Anelser paa Rejsen om hvad der
ventede mig ved min Hjemkomst, bleven forvænt ved nu i
lang Tid at have levet med Mennesker, der overlegent
begavede altid havde opfattet mine Anskuelser med
Velvilje, havde fortolket dem i bedste Mening og
modsagt dem uden Forudindtagethed, hvor de fandt dem
uoverensstemmende med de virkelige Forhold.</p>

<p>I Februars Midte udkom første Del af
Hovedstrømningerne under Titlen Emigrantliteraturen.</p>

<p>Den første Virkning, jeg umiddelbart sporede, var den,
at Dagbladets Redaktør, Steen Bille, tilbagesendte mig
en Artikel, i hvilken jeg havde imødegaaet et yderst
ondsindet Angreb paa mig af Ploug i Fædrelandet, og
erklærede, ikke mere at ville optage Artikler af mig i
Bladet, eftersom jeg jo nu "havde fundet et Organ og
en Meningsfælle i Dagens Nyheder." Imødegaaende det
Forlydende i Dagens Nyheder, at Universitetet havde
lagt mig Hindringer i Vejen og at man burde kræve
dets Festsal for mig, til man sprængte dens Døre,
havde jeg i sin Tid skrevet et Par Linjer, at dette
ikke forholdt sig saaledes, da jeg ingen Ansøgning
havde indgivet. Herpaa havde Dagens Nyheder svaret:</p>

<p>Vi har intetsteds sagt, at Hr. Brandes har søgt
et større Lokale eller er bleven afvist. Vi havde
ganske vist, da han ved sin tredie Forelæsning
ytrede Haab om at kunne samles med sine Tilhørere
i et større Lokale og da dette ikke blev Tilfælde,
troet, at der fra Universitetets Side var blevet
lagt ham Hindringer i Vejen, men vi har ikke sagt
dette. Vi har kun noteret Universitetets Mangel paa
Imødekommen, idet det ikke selv tilbyder den unge
Mand, hvad han strengt taget ikke har Ret til at
fordre. At Rus-Auditoriet ikke kan rumme Hr. Brandes'
Tilhørere, kan Universitetsprofessorerne ikke være
i Uvidenhed om.
Det var Alt. Det var dette, som nu kaldtes, at Bladet
var mit Organ.</p>

<p>At skrive deri, kunde jeg efter Datidens Opfattelse
ikke vare bekendt; derfor J. P. Jacobsens Ord
i et spøgefuldt lille Aktstykke, der siden er
blevet trykt, at jeg havde "forsøgt Selvmord" i
Dagens Nyheder. Min Meningsfælle var Bladet ogsaa
kun, forsaavidt en elendig Stymper, som var dets
Medarbejder, en forfjamsket og forfusket Person,
i første Øjeblik, da jeg kunde synes en Sejerherre,
havde sluttet sig til mig. Neppe saa han, hvad
Vej den offentlige Mening blæste, før han løb over
til Modparten, og skrev lige saa pjattet imod mig,
som tidligere for mig. Da dette lønnede sig bedre,
vedblev han dermed en Snes Aar igennem til sin Død.</p>

<p>Fra det Øjeblik af, da Bille tilbagesendte mig min
Artikel, var faktisk den danske Presse lukket for
mig. Fædrelandet, det andet store danske Blad, var
mig straks yderst fjendtligt sindet, og flere Blade
fandtes der dengang ikke i Kjøbenhavn, som regnedes
med. Berlingske Tidende var Regeringens og Landets
officielle Avis. I den første Hede indsendte jeg
paany min Artikel som Annonce; men da den saaledes
kostede mig en større Sum, end jeg plejede at faa for
en honoreret Artikel, og da mit Budget siden Rejsen
stod under Nul, var jeg nødt til for de næste ti Aar
at forstumme i dansk Journalistik, lade Angrebene
hagle over mig Aar efter Aar uden nogensinde at kunne
tage til Genmæle.</p>

<p>I Belgien som i Frankrig har Enhver, der angribes
personligt, en Ret til at faa sit Svar indrykket
uden Vederlag i samme Blad paa samme Plads og i samme
Omfang som Angrebet. I Belgien tilhører Pladsen ham
saa ubetinget, at han har Lov til at udfylde den med
et Stykke af Første Mosebog, om han vil. Presseloven
i Danmark var (og er) saa ufuldkommen, at den Angrebne
ikke har nogensomhelst</p>

<p>Ret til Forsvar. Dersom Danmark havde havt en Presselov 
som den belgiske, vilde mit Liv have artet sig anderledes.</p>

<p><pb n="7" />.</p>

<p>Fra den Dag, da Dagbladet tvang mig til at lade
min Artikel trykke som betalt Inserat, var min
Stilling i Landet forandret. Havde jeg et Minut
kunnet tro, at et større Antal vilde tage mit Parti
og finde det usømmeligt, at Bille lod en Forfatter
med den Anseelse, jeg hidtil havde havt, skrive
under Inserater, saa opdagede jeg snart, at selve
dette opfattedes blot som lærerig Kendsgerning, som
Maale-stokken for, hvor dybt jeg var sunket. Bille
selv, hvem jeg i saa mange Aar havde kendt, hvis
Dagblad var mit Organ og i hvis Hus jeg var kommet,
han, som ikke et Aar forinden havde tilbudt mig
Ledelsen af sit halve Blad, ophørte fra den Dag af
at kende og hilse mig paa Gaden.</p>

<p>Saa ussel og ringe den Omstændighed var, den gjorde
dog et Indtryk paa mig som Symptom. Jeg saa, man
havde heftet en mørk Plet paa mig.</p>

<p>Illustreret Tidendes Redaktør, Delbanco, i hvis Blad
jeg i sin Tid havde begyndt at skrive almenfatteligt
om Literatur og Teater, og som i fire Aar havde
betragtet mig som sin vigtigste Medarbejder,
havde anmodet mig om en Artikel, der kunde retlede
Læseverdenen med Hensyn til det nye Udtræk af
min Forfattervirksomhed og afvæbne den stigende
Forbitrelse imod mig. Men da jeg paa den mest
diskrete Maade imødekom hans Ønske ved Indsendelse
af en Artikel om Steffens's Optræden i Danmark 1801
og om Modstanden mod de af ham holdte Forelæsninger,
fik jeg Artiklen tilbage som negtet Optagelse, da
"Forholdene havde forandret sig" - i Løbet af otte
Dage, thi længere var det
ikke siden, han selv havde henvendt sig til mig. -
Saa ubetydeligt ogsaa dette var, det viste mig,
at Ringen lukkede sig om mig.</p>

<p>Allerede i den sidste Uge af Februar 1872 blev
Skraalet imod mig i Kjøbenhavn til et Brøl, og
jeg følte ikke fra Uge til Uge, men formelig fra
Dag til Dag, hvorledes Raseriet steg imod mig. Det
forekom mig, som om den Ungdom, der havde fulgt mine
Forelæsninger med saa lidenskabelig Deltagelse, paa
en eller anden Maade nu maatte aflægge offentligt
Vidnesbyrd. Men der var Ingen, som tog til Orde
for mig. 21. Februar skrev jeg i min Notitsbog:
"For første Gang tænker jeg: Mon Alt er forgæves, mon
der virkelig aldeles ingen Ungdom er? Lad saa være,
der er ingen. Sagen selv er tabt. For mig bør dette
kun være en Grund mere til at vise Karakter. Fiat!"</p>

<p>Idet jeg den Dag gik ud paa Gaden, mødte jeg en
af de danske Malere, jeg stadig havde omgaaedes i
Rom. Jeg saa ham til min Glæde og Overraskelse komme
langt borte. Da jeg laa syg i Via Purificazione,
havde han næsten dagligt set op til mig, som han
ærligt tilstod, ikke af Medlidenhed, men fordi han
morede sig fortræffeligt med, hvad jeg meddelte
ham. "De er jo ikke hjertesyg," sagde han en Gang;
"vidste man ikke bedre, vilde man tro Dem helt rask,
og min bedste Morskab i Rom er at se til Dem." Ingen
havde jeg vist større Taknemmelighed, skønt han næsten
altid sad tavs og hørte til; og for Ingen nærede jeg
i mit Hjerte større Ømhed. Jeg vilde lige til at ile
ham i Møde og strække Hænderne ud, da jeg opdagede,
at han stirrede ubevægeligt hen for sig, haardnakket
undlod at lade sine Øjne møde mine, og gik mig forbi
med stive Skridt uden at hilse.</p>

<p>Siden gentog dette sig naturligvis talrige Gange med</p>

<p>andre formentlige Venner. Men denne første Oplevelse,
hvorpaa jeg ikke var forberedt, modnede mig.</p>

<p>Mit Digt til Henrik Ibsen fra Rom viser, at jeg ikke
af mine tidligere Kammerater ventede mig nogen virksom
Bistand i en aandelig Brydning som denne. De færreste
af dem var jo tilmed mine Meningsfæller. Alligevel
havde jeg som det gaar, teoretisk været mere forberedt
paa Ensomheden end praktisk, og saa hærdet jeg havde
indbildt mig at være, mange ældre Venners Holdning
overraskede mig pinligt.</p>

<p>En Aften ved en Koncert i Musikforeningen kom jeg
til at passere min gamle Ven og Kampfælle Gabriel
Sibbern. Neppe havde jeg rakt Haanden ud imod ham,
før jeg saa hans Ansigt skifte Udtryk: "Vort Forhold
er ikke mere det samme. Ogsaa jeg har rettet Angreb
paa det Bestaaende; men ikke som De med Lidenskab
og saadan." For det nationale Temperament var selve
Lidenskaben af det Onde.</p>

<p>Naar mine ældre Venner saaledes lod mig helt i
Stikken, fortjener de visselig ikke nogen Dadel
af den Grund. Det var min Sag, ikke deres, det
gjaldt, og selv hvor Sagen ogsaa var deres,
jeg havde ikke raadført mig med dem, før jeg
optraadte, og de havde Lov at misbillige Maaden,
hvorpaa jeg var gaaet tilværks, som efter den Tids
Opfattelse var voldsom og hensynsløs, efter min egen
og vistnok efter senere Tiders ikke blot urban,
men hensynsfuld. Typen for mine Angreb var dette
paa en Enkelthed i Oehlenschlägers Aladdin. Først
Udbrud af overstrømmende Anerkendelse i Stil med den
danske Overlevering, ja overbydende denne: "Aladdin
er Geniet, og med den guddommeligt begavede Aands
hele sublime Dristighed detroniserer Oehlenschlåger
Faustfiguren" og "Jeg tilbageholder ethvert Udtryk for
min næsten uindskrænkede Beundring for dette Digt",
saa først den forsigtigt afvejede Bemærkning, at
Aladdins Genialitet kun stemte med Oehlenschlägers
og Lamartines. "Thi Geniet er ikke den geniale
Lediggænger, men den geniale Arbejder, og de medfødte
Gaver er kun Værktøjet, ikke Værket."</p>

<p>Imidlertid, selv om jeg kom nok saa meget Vand
i min Vin, den var Datiden for stærk. Tidligere
Omgangsvenner trak sig tilbage fra mig; enkelte af dem
sagde mig under Venskabs Maske, bag hvilken en længe
skjult Uvilje kraftigt røbede sig, braaddede Ord eller
viste mig irriterende Medfølelse eller gav mig ubudent
gode Raad eller forklarede mig uopfordret de naturlige
Grunde til Stormen imod mig, eller bragte mig en
ret ondskabsfuld Artikel af ren Velvilje - "for at
du ikke skal overse den og ikke undlade at imødegaa
den, ifald du kan", eller besøgte mig kærligt samme
Morgen som et formentlig tilintetgørende Angreb paa
mig var offentliggjort i et Blad, der læstes af Alle,
og trykkede mig condolerende i Haanden, mens jeg i
Venneblikket opfattede den daarligt skjulte Spejden
efter om Angrebet havde gjort ondt eller rokket min
Sikkerhed, og ud af den falske Betoning tydeligt hørte
Skadefryden gennem den tilsyneladende Opmuntring og
Trøst. Jeg skønnede først nu, hvilken slet Psykolog
jeg havde været i Valget af adskillige Venner. Jeg
havde taget lidenskabelig Nyfigenhed for Deltagelse,
Paatrængenhed for sandt Venskab, den uudslukkelige
Misundelse, der nyder en andens Modgang, for oprigtig
Medfølelse. Der var en af Vennerne, som plejede at
udtrykke sin Bekymring for, at Julius Lange skulde
blive døv, en anden af Kresen blind, en tredie
haabløst fattig, paa saa bevægelig Maade, at jeg
tidligere havde ladet mig skuffe deraf. Nu hørte jeg
den daarligt skjulte Fryd i hvert Ulykkesbudskab,
han bragte, og forstod, at det hele smaat anlagte
Mandfolk var en Byld, revnefærdig af Misundelse.
Medens mine Jævnaldrende nu ikke sporede nogen
Tilbøjelighed til at understøtte mine Bestræbelser,
nærmede nogle Mænd af et adskilligt yngre Hold sig
til mig.</p>

<p>Allerede i Oktober 1871 havde Vilhelm Møller, Udgiver
af Nyt dansk Maanedskrift, tilsendt mig hele Pakken af
de allerede udgivne Hefter og i næsten altfor ærbødige
Udtryk stillet Tidsskriftet til min Raadighed. Hans
Brev begyndte: "Som den, der ikke har den Ære at
være kendt af Dem, vilde det vel kun lidet sømme sig
eller nytte, om jeg uden Videre tog mig den Frihed
at henvende mig til Dem med Bøn om, at De med Deres
overlegne Dygtighed vilde støtte det Tidsskrift,
hvis Navn staar oppe i Papirets Hjørne. Da jeg nu
imidlertid hverken bør eller kan lade noget Middel
uforsøgt som muligligvis kunde skaffe Foretagendet
Deres udmærkede Bistand, bliver det mig af Vigtighed
at fremkalde hos Dem en Dom om det nævnte Maanedskrift
og altsaa ogsaa over min Virksomhed. Desværre ser
jeg ingen anden Udvej end simpelthen at bede Dem - og
hvad kan vel min Bøn bevirke! Men i ethvert Tilfælde
haaber jeg, at De saaledes ikke vil have Anledning til
at fortørnes, og at De ikke vil tage mig det ilde op,
at jeg kommer og spørger Dem, om De maaske i et ledigt
Øjeblik vilde vise mig den Ære at kaste et Blik i de
hidtil udkomne Hefter."</p>

<p>Stilens Underdanighed skræmmede mig noget. Men
snart indfandt Vilhelm Møller sig selv, en smuk,
rank ung Mand med et aabent Ansigt og sluttet Væsen,
der frembød en smuk Fagade og gerne lod ane Dybde
bag ved. Han havde aandelig Overlegenhed og ærlig
Fremskridtsvilje, var forøvrigt den sande Literator,
levede kun i Forhold til Bogtrykkerier og rettende
Korrektur, var desuden foretagsom og planrig, drømte
om at paavirke og omvende Masserne.
Skulde det ske ved Hjælp af Bøger, vilde det tage
halvhundred Aar. Man burde da udgive Hefter og
navnlig et Dagblad; saa kunde man opleve Frugten af
sit Arbejd.</p>

<p>Jeg havde ikke set ham før, og min første Berøring
med ham havde ikke været lovende. Han havde
debuteret i Literaturen for nogle Aar siden med
en Biografi af Carl Bagger som Indledning til en
Udgave af dennes Digte. En Etatsraad Fiedler, der
havde overdraget Møller Hvervet, havde skrevet om
ham paa en pudsigt begejstret Maade, der maatte
udæske et Smil ("Paa den Tid var fra Sorø Skole
udgaaet en ung Mand") i samme Tone, i hvilken man
vilde tale om Krigsskolen i Brienne og den unge
Bonaparte. Møllers Levnedsbeskrivelse af Carl Bagger
var et omhyggeligt og samvittighedsfuldt Arbejd, men
stilistisk løst og ubehændigt. Atter og atter forekom
f. Eks. Vendingen "bløde Arme" i Forbindelser som
denne: "Nye Livsforhold greb efter ham med blødere
Arme" og deslige, saa jeg i sin Tid i en Anmeldelse
dels havde drevet lidt Gæk med den højtravende Stil
i Fiedlers Omtale af Udgiveren, dels havde gjort den
spøgefulde Bemærkning: "Hr. Møllers Fantasi synes
helt fuld af bløde Arme".</p>

<p>Det var dog langt fra, at Vilhelm Møller nu mindede 
mig om dette uheldige Forspil til et Samarbejde. 
Han var ikke smaalig, bar ikke Nag, saa stort paa 
Forholdene og indsaa ret vel, at jeg vilde have meget 
at overvinde i mig selv, før jeg, der havde tilhørt 
en Kres af højtbegavede unge Mænd, der allerede var 
trængte igennem, kunde slutte mig til en Begynder som 
ham og til hans Kres.</p>

<p>Da jeg en Dag omtalte for en Dame, der interesserede
sig for mig, at jeg tænkte paa at træde i Forbindelse
med Vilhelm Møller, hans Maanedskrift og hans Stab,
udbrød hun forfærdet: De, som har omgaaedes Stuart Mill! 
- Hun følte det som et Fald, ja som en Umulighed for mig.
Hvor store Dyder Vilhelm Møller besad og hvor trofast
han var, forstod jeg ikke straks; han indgød mig
ingen Tryghed. Naar han viste Overlegenhed over
Jordelivets smaa Genvordigheder, syntes jeg, han gik
ud paa at imponere. Undertiden stødtes jeg ogsaa hos
ham ved Paradokser og Overdrivelser, som strejfede det
Affekterte. Talte man til ham om et moderne Maleri,
kunde han f. Eks. udbryde: "Der er jo ikke noget ved
Kunst, naar den ikke tvinger En i Knæ". Men disse
Smaating kunde ikke i Længden forringe Indtrykket af
hans hæderlige Karakter og gode Hoved. Troede han
at møde Mistillid, kunde han blive saa nedslaaet,
at han i sin Bitterhed vilde opgive sine kæreste
Planer. Det var dog kun en Overgangstilstand, og han
genvandt hurtig sin Ligevægt. Men Livet havde ikke
taget blidt paa ham, og han havde som en tapper Mand
fægtet sig frem.</p>

<p><pb n="9" />.</p>

<p>I hans Maanedskrift læste jeg nogle Artikler om dansk
Kunst af en ung Maler, Holger Drachmann, hvem jeg kun
en enkelt Gang havde set, mens han var Dreng. Disse
Artikler tiltalte mig ved deres Friskhed og ved det
Forfattertalent, de røbede en kritisk anlagt Læser;
jeg besluttede at opsøge den unge Maler, da jeg saa
ham overskældt i Fædrelandet, og opfordre ham til
ikke at tage sig Angrebet nær.</p>

<p>Jeg traf ham ved hans Arbejd paa et stort Maleri i
et Værelse paa Borchs Kollegium, der midlertidigt var
blevet ham overladt til Atelier, og han sluttede sig
lige straks med Varme til mig.</p>

<p>Han var da nygift og boede med sin unge, udmærket
smukke, bornholmske Frue i Hotel Phoenix's øverste
Stokværk, arbejdede med Jernflid for Udkommet, var
vel ikke</p>

<p>synderlig fast i sin indre Støbning, men ung og
aaben, mærkeligt evnerig og sprudlende af Indfald. 
I November og December skrev han et Par Digte
Engelske Socialister og Paa Satorysletten, som han
i forskellige Krese læste højt; de aabenbarede mig
som andre hans store poetiske Talent, om der end paa
dette tidligste Tidspunkt agtedes mindre paa selve
dette end paa Versenes revolutionære Indhold. Deres
Form var nu og da ufuldkommen, og det faldt i min Lod
at give Holger Drachmann de første Anvisninger til
mere virkningsfuld Behandling saavel af Sproget som
af de metriske Udtryksmidler. Endnu saa langt frem
som til 1880 tror jeg ikke, Drachmann udgav noget,
han ikke havde drøftet med mig først; men hans Øre
var af Naturen saa fint og hans sproglige som hans
metriske Anlæg saa overordenlige, at de kun behøvede
en ubetydelig Retledning for at naa en Udfoldelse,
der satte Tidsskel.</p>

<p>Drachmann var betaget af Kommunens Opstand og af
Arbejdernes Sammenslutning til den mellemfolkelige
Forbindelse, som kaldtes Internationale; dens
Program, der fordømte Krigen, Patriotismen som
Krigens Ophav, og Borgerskabet som den pengepugende
og udnyttende, spidsborgerlige Stand, var ogsaa hans
Program. Principielt var han Socialist, fjendtligt
stemt mod Rigdom og Luksus.</p>

<p>At Adskilligt i hans rent menneskelige Anlæg og ikke
Mindre i hans Kunstnertemperamént var uden Forhold
til dette Program, ja laa i Strid dermed, var ham da
aldeles ikke bevidst.</p>

<p>Han, hans unge Frue og jeg gik jævnligt ud at
spise til Middag sammen i Wittmacks Restaurant,
og det blev de første Gange Genstand for min ikke
ringe Forundring, at den barske Socialist daarligt
kunde nøjes med ringere end en af de bedste Sorter
Bordeaux. Saa harmfuld han følte
sig overfor de slappe Nydelsesmennesker i Borgerstanden, 
selv var han en oprigtig Ven af Livsnydelsen.</p>

<p>I hans smaa Værelser oppe paa Hotellets Kvist samledes
en Kres af unge Mænd, Kunstnere, Forfattere, Lærere,
Journalister med varme Hjerter og hede Hoveder. Hørup,
der skulde gøre saa stor en Gerning i Fremtidens
Politik, var hans Fætter og stod ham nær. Har end
enkelte af dem, der dengang i disse Rum var hidsigt
radikale, senere i Livet afsløret sig som hule
Vigtigpetere og patetiske Vrøvlehoveder, der gav
sig til at tjene de stik modsatte Magter af dem, de
dyrkede dengang - for de fleste var det Alvor, hvad de
troede paa og hvad de vilde. Om Adskillige gjaldt det
rigtignok, at allerede da var de selv de eneste, der
tog dem alvorligt. Og den nittenaarige Fru Vilhelmine
(Fru Belli, som vi kaldte hende) viste sig mærkeligt
Skarptskuende og saa i hver Enkelt, hvad han var værd,
i de følsomme og hule som i de klare og faste.</p>

<p><pb n="10" />.</p>

<p>Der blev anordnet Aftensammenkomster i Selskabsværelser 
paa Hotel d'Angleterre for at man kunde lære hverandre 
at kende. Ved den første af disse rejste ved 
Præsentationen en ung, høj, blond Mand sig smilende fra 
en rød Sofa og sagde: "Bekendtskabet er gjort, men De 
husker mig nok ikke." Da han nævnte sit Navn, J. P. 
Jacobsen, dukkede der op for mig Billedet af et ungt 
Menneske med Haaret ned i Øjnene, der nogle Aar forinden 
en Dag havde bragt mig nogle Vers til Bedømmelse paa mit 
mikroskopiske Hummer, og hvem jeg havde modtaget noget 
køligt, da jeg ved en pudsig Misforstaaelse ansaa ham for 
identisk med en Jacobsen, der Aftenen forud havde faaet 
et usselt Stykke opført paa det kongelige Teater, kaldet
Geniets Komedie, hvori Mantzius havde indlagt nogle
Stumper af min Afhandling om H. C. Andersen for
at vrænge. Jeg havde da læst den unge Mands Vers
uopmærksomt og fundet dem "ranglede", om hvilket Ord
han nu mindede mig. Han gjorde lige straks det bedste
Indtryk. Han var Naturforsker, Botaniker, Darwinist
og var begyndt at give almenfattelige Fremstillinger
af de Darwinske Grundtanker. Han havde det smukkeste
Smil, Haar og Skæg blødt som Silke, var iøvrigt
sluttet, faamælt, sagde intet, som var hverdags,
og syntes at sidde inde med Værdier, der ikke var
let tilgængelige for ham selv, endnu langt mindre
for Andre.</p>

<p><pb n="11" />.</p>

<p>Disse Mænd dannede Gruppens oprindelige Kærne,
hvortil enkelte andre sluttede sig. Det gærede i
disse unge, og de følte sig som Fremtidens Mænd. 
Vel var de kun en Haandfuld, men de var overbeviste 
om, at der sad Hundreder spredte i Byen og paa Landet,
som kun ventede paa et Signal for at give deres
Tilslutning, og det kom lige straks paa Tale imellem
dem, at man burde stifte en Forening til Fremme for de
ny Ideer. Betænkeligheder blev en Aften afviste som
Udslag af uværdig Frygtsomhed, og da Overvejelserne
trak ud, raabte Edvard Brandes for at gøre Ende paa
Sagen: Saa er Foreningen stiftet!</p>

<p>Da Ordet var udtalt, applauderede man. Jeg for min
Part var den eneste, som ikke følte sig tilfreds
med Udsigten; dels havde jeg som den adskillige Aar
ældre noget større Erfaring, dels indsaa jeg, at
da mit Navn var det eneste Offentligheden bekendte,
vilde jeg komme til at bære hele Ansvaret og efter al
Sandsynlighed maatte trække Læsset, jeg, som stolede
mindre paa Mennesker end nogen af de andre.
For ikke at give os selv og vore Tanker for meget til
Pris blev det besluttet, at vi ved næste Sammenkomst
foreløbig skulde tage hver én, højst to Meningsfæller
med, og vi sikrede os et Lokale. Hverken brevligt
eller i Bladene rettedes der nogensomhelst Opfordring
til Fremmede om at møde.</p>

<p>Men med saa stor Opmærksomhed fulgte Byen vore mindste
Handlinger, og saa meget Røre var der i Sindene,
at der paa den berammede Aften fandt en formelig
Tilstrømning Sted. Vel et hundrede Mennesker fyldte
Salen, mest Folk, som ingen af os kendte, saa vi var
nødsagede til at gaa fra den ene til den anden, og
udspørge dem ikke blot om Navn og Livsstilling, men
om hvad der havde bragt dem herhen og hvad de førte
i deres Skjold. Som enhver forstaar, blev dette en
meget overfladisk Eksamination. Paa Opfordring maatte
jeg tale til Selskabet, faa nedsat et Udvalg til at
fastslaa Optagelsesbetingelser og fastsætte Formaal
for den Forening, der skulde stiftes; en foreløbig
Bestyrelse blev valgt. For ikke at give Pressen nogen
Oplysning, som den straks vilde misbruge, vedtog
man det intetsigende Navn Literaturselskabet. Til
Bestyrere valgtes Georg Brandes, Holger Drachmann,
J. P.Jacobsen, en matematisk Professor, som var et
ypperligt Hoved, Julius Petersen, og Fabrikant Ludvig
Bing. De fire første er kendte; den sidste var en høj,
smuk ung Mand, alvorlig og prunkløs, med god Forstand
og fast Karakter. - Det blev vedtaget og fastholdt,
at Selskabet skulde være rent privat.</p>

<p>Det kom, da det først var blevet rigtigt stiftet,
til at indeholde en stor Del af de unge Mænd,
som senere gjorde deres Navne hæderligt bekendte i
Danmark, Herman Trier, senere Formand for Folketinget
og Kjøbenhavns Borgerrepræsentation, økonomiske
Forfattere som Vilhelm Arntzen og Ring, den nuværende
Chef for Toldvæsenet, en herkulisk
smuk og dygtig Mand, den rige Oliemøller Alfred
Olsen, flere af de nuværende medicinske og historiske
Professorer osv. Men der fandtes ogsaa Mænd i den,
som hurtigt blev klare over, at deres Plads ikke
var i en Fritænkerforening, saaledes den senere
ivrige Indremissionær, Professor Harald Westergaard,
og der havde indsneget sig Elementer, som aldrig
burde have faaet Adgang. Saaledes A. Haase, der
holdt et begejstret Foredrag om Frederik Dreier,
hvem han betegnede som den, fra hvem vi alle stammede
ned. Umiddelbart derefter forfulgte han som Redaktør
af et politisk Billedblad Foreningens Mænd med al den
hensynsløse Ondskab, der udvikler sig i bitte smaa,
uoplyste Samfund. Saaledes var der ogsaa en lille
Journalist ved Navn Richard Kaufmann, der havde
gjort en Del Arbejd for Vilhelm Møller, med hvem
han gerne nævntes sammen, en paatrængende Stakkel,
hvem vi forgæves havde søgt at afryste ved at mødes
hver Aften paa en forskellig Kafé; han løb fra Dør til
Dør, indtil han ud paa Natten fandt os. (Jacobsen har
vistnok anvendt noget af ham som Model til sin Daniel
Knopf.) Hans fjantede Begejstring lod sig bruge til
at latterliggøre os med. Saaledes sattes den Historie
i Omløb, at han stod ved Foreningens Dør og spurgte
Enhver, der ønskede Adgang: Tror De paa Gud? og
Troer De paa Brandes? Sagde Manden Nej til det første
Spørgsmaal og Ja til det sidste, kom han ind. -</p>

<p>Snart derefter skrev samme Kaufmann en elendig Novelle
om Voltaire og hans Kres, i hvilken det skildredes,
hvorledes en ung Mand en kort Tid føler sig tiltrukket
til Voltaire og hans Omgivelser, men kommer under
Vejr med den fordærvelige Aand, der udgaar fra dem,
og bryder. Denne Novelle var Pressen skamløs nok til
at rose; Novellen sattes over Paul Heyses.</p>

<p>Dog grimmest var det, at en Journalist med godt Hoved
og nogen Skrivefærdighed, en indædt Misunder og
Indbildsk, hvis Livs eneste Bedrift var den at have
udpebet den fine Skuespiller Høedt saa haardnakket,
at han foranledigede den ømtaalige Mand til i sin
fulde Kraft at forlade Nationalscenen, meldte sig ind
i Selskabet og paa Skrømt tiltraadte dets Program
som Spion for umiddelbart derefter som Forræder at
lægge det for Had i sin lurvede Avis.</p>

<p>I Selskabet, der vel talte en firsindstyve Medlemmer,
blev der holdt Foredrag, af hvilke nogle var lærerige
og satte Tanker i Bevægelse; det udgav desuden i det
næste Par Aar en Del gode, oplysende Flyveskrifter
og en Statsøkonomi. Men som det var, blev det mig
personligt en Lænke om Benet, en stadig Plage. Til 
den Forbitrelse, det vakte, stod den Gavn, det gjorde,
ikke i noget Forhold. Foreningslivet gik trægt,
da den indbyrdes Uensartethed var altfor stor og
Lysten til at meddele sig altfor ringe. De yngre
Forfattere blev Selskabet i de ikke mange Aar, det
bestod, alene til Skade.</p>

<p><pb n="12" />.</p>

<p>Den samme Dag, paa hvis Aften dette Selskab blev
stiftet, var den Efterretning kommet til Kjøbenhavn,
at Hauch (4. Marts) var død i Rom.</p>

<p>Nu var Øjeblikket kommet, hvor det for mine
Modstandere gjaldt om at forhindre min Ansættelse
ved Universitetet og forpurre mine Fremtidsudsigter
i Danmark, og Øjeblikket kunde ikke være dem mere
gunstigt. Da det rygtedes, at jeg i Kjøbenhavn
havde stiftet en "Fritænkerforening", blev Raseriet
imod mig utroligt, ytrede sig overalt, i alle Krese og 
Lejre. Kultusministeren Hall, der i Tænkemaade sikkert 
ikke stod mig synderlig fjernt, og i hvis Hus jeg 
straks efter mine Forelæsningers Slutning havde været
indbudt og hjerteligt modtaget, trak sig nu, to 
Maaneder efter, aldeles tilbage fra mig. 
Universitetsprofessorerne, der tidligere saa
at sige alle havde været mig velvilligt sindede,
men om hvem det jo ikke var at vente, at de skulde
gøre noget for at hævde Lærefriheden overfor Kirken
og Pressen, lod mig falde. De havde læst en advarende
Indberetning, Professoren i slaviske Sprog, en troende
Sjæl, havde afgivet angaaende mine Foredrag, som han
alene af dem havde hørt. Jeg havde, paa Opfordring af
den da 81-aarige Hauch, til Universitetet indgivet en
Ansøgning - den eneste, jeg har rettet til det - om
en Ansættelse som midlertidig Docent med et Honorar
af 800 Kr. aarligt; men jeg modtog ikke engang et
afslaaende Svar.</p>

<p>Den svenske Forfatter Carl von Bergen, min Kammerat
fra tidligere Dage, som i Juli besøgte mig, betegnede
paa dette Tidspunkt Opinionen overfor mig som et sandt
Had. Han sagde til mig: "Jeg kan ikke skjule for Dig,
at jeg har besøgt de forskelligste Krese i Danmark,
men har hos alle Mennesker fra Ministeren til den
simpleste Journalist fundet samme Had."</p>

<p><pb n="13" />.</p>

<p>Ædelttænkende, som Hauch var, havde han døende
ihukommet et gammelt Udsagn til mig og dikteret
en Erklæring, hvori han udtalte sit Ønske om,
at jeg som hans Efterfølger skulde indtage den
Plads ved Universitetet, der nu ved hans Død blev
ledig. Selvfølgelig behøvede Ingen at tage Hensyn
til hans Ønske. Men det gjaldt i Kjøbenhavn om
at faa selve Kundskaben til det forhindret. Til
Fædrelandet henvendte man sig af gode Grunde ikke. 
Men saavel Dagbladet som Berlingske Tidende negtede
Konferensraadinde Hauch at optage Carsten Hauchs
Erklæring, skøndt den Døende udtrykkelig havde ønsket
den offenliggjort i danske Blade. Da jeg
erfor det, skrev jeg med altfor ungdommelig Patos
i min Notitsbog: "Denne lumpne Lavhed skal aldrig i
mit Liv gaa mig af Minde."</p>

<p>Og nu begyndte Felttoget i Aviserne og Literaturen
imod mig. Den Sjakal, jeg altid havde havt i Hælene,
og som nu følte sig dobbelt kry i Haabet om, at med
mig var det ude, lagde for med lange Pressebrøl og
samlede flere af sin Art. Dog Mennesker er Sjakalen
jo ikke farlig.</p>

<p>Det grundtvigske Dagblad Heimdal bragte straks en
Rækkefølge af fem store Artikler Den frie Tanke og
det danske Aandsliv i det 19de Hundredaar, der senere
fulgtes af flere. Det var vanskeligt, i dem at skelne,
hvor Indskrænketheden hørte op og hvor Perfidien
begyndte.</p>

<p>Mennesker, der er opdragne i Ortodoksi og længe kun
har kendt Fritænkeriet af Omtale, kan som bekendt
næsten blot forklare sig det ud fra Uviljen til
at holde de ti Bud og blandt disse atter det, der
altid har trykket dem mest, det sjette. Analogt
var for Katolikerne i sin Tid Luthers Handlemaade
kun forklarlig som et Udslag af Kødets Oprør mod
den Munken paalagte Askese. Saaledes blev nu den
hele Tankegang i det kønsligt saa uskyldige Skrift
Emigrantliteraturen gjort til et Udslag af seksuel
Lystenhed.</p>

<p>Allerede i 1870 havde Rudolf Schmidt anonymt i 
Fædrelandet begyndt at betone den kønslige Uædelighed 
i mit Skrift Den franske Æstetik i vore Dage. Jeg 
havde paa et enkelt Punkt sammenlignet Taine med 
Maleren Gérôme, hos hvem hidtil intet Menneske
havde fundet Lystenhed. Men Hr. Schmidt skrev:
"Der stønner en tilbagetrængt Nydelsesinteresse
i Kompositionen; Sanselighedens Marekat kigger ud af 
den historisk-agtbare Indfatning, og Malerierne er 
Bordelmalerier." Allerede da havde han efter det
grundtvigianske Mønster stillet dansk Friskhed mod
Europas Fordærv: "Hr. Brandes møder frem i en Tid,
hvor i
Modsætning til de gamle udlevede Kulturlande lysende
Udviklingstanker er oppe i Norden, hvor der vælder
elementære Kræfter op af Folkebunden med tydelig
Belæring til alle, som vil nemme, om hvor Aand
er. Ved i en saadan Tid at vælge det Midtpunktsløse
har Hr. B. uigenkaldeligt opgivet at komme i andet
Forhold til det Store end et Misforhold."</p>

<p>Heimdal begyndte nu med den Formodning, at "den
frie Tanke" blot var et Stikord, en tom Talemaade,
der skulde klæde rask, men som der ikke mentes noget
bestemt med, saa det var idel Drengestreger atter
og atter med Brask og Bram at føre den i Munden,
og kom til det Resultat, at "den frie Tanke" var
"den frie Lyst"; thi i alle de Bøger, som blev
gennemgaaede, var den fælles Grundfølelse en graadig
Nydelsessyge, udsprungen af den Forestilling, at Lykke
var Menneskets Ret og Livets Maal. Herpaa var jeg
gaaet ind, istedenfor at jeg skulde have sagt: I har
et lavt Begreb om Menneskets Adel, naar I mener, at
Livet er os givet for at vi skal være lykkelige. Lad
Trællesjæl leve i den Tro; fribaarne, adelige Sjæle
husker, at Livet er givet os for at vi skal kæmpe og
lide og derigennem udvikles. Og I er derhos gale;
thi I trækker en Veksel paa Livet, som det aldrig
har honoreret og aldrig kan honorere osv.</p>

<p>"Vi kan derfor umulig faa andet ud af Hr. Brandes's
Forelæsninger, end at Lysten skal sættes i Lovens
Sted, og at "den frie Tanke" er den, som hævder
denne Lystens Ret lige overfor Samfundsbevidsthedens
Tvang. Men saa synes det os rigtignok, at "den frie
Tanke" snarest burde hedde den frække Tanke".</p>

<p>Jeg havde, hed det, paa vor hjemlige Aandsudviklings
Bekostning prist alle de "glimrende, men ormædte
Frugter af den frie Tankes Gifttræ."</p>

<p>Og Artikelrækken sluttede:</p>

<p>"Det tør haabes, at det danske Folk vil foretrække sit
eget hjemmegjorte Tøj for Parisernes gamle, aflagte
Klæder, om de end ere aldrig saa snildt fiksede op
af Forhandleren her til Lands."
Samtidigt skrev Carl Ploug i Fædrelandet overlegne
Indlæg, hvori han viste, jeg havde fornegtet Gud,
angrebet Familie og Samfund. Han stod for højt i det
almindelige Omdømme, og Afstanden var for stor mellem
ham og mig, til at han allerede da skulde komme ud
af Ligevægten; han knuste roligt, men sekunderedes
af iltre Anonymer, hvis Ord bevingedes af Hadet.</p>

<p><pb n="14" />.</p>

<p>Faa dette Tidspunkt erfor jeg ogsaa, at Biskop Monrad
og cand. theol. Frederik Nielsen, senere Biskop, havde 
hver sit Flyveskrift imod mig færdigt.</p>

<p>Monrads Den frie Tanke og Dr. Brandes's Forelæsninger,
som jeg besvarede, var sofistisk, men værdigt som
Alt hvad der skreves af denne betydelige Mand, hvis
stærke Aand desværre var omtaaget af Teologi.</p>

<p>Frederik Nielsen tog man derimod i min Kres dengang
saa lidet alvorligt, at han gik under den ikke
smigrende Benævnelse "det lille Pjat". Hans Skrift Den
kristne Tro og den frie Tanke var ganske præsteligt,
iøvrigt slet ikke personligt. Han tog imidlertid
heftig Forargelse af nogle næsten selvfølgelige Udtryk
i min Bog om Kopernikus og Darwin som Forskere der
havde tilintetgjort de ortodokse Forestillinger om
Himmelen og om Paradiset. Han skrev:</p>

<p>Koperniks Lære har berøvet det ortodokse Himmerige
sit fysiske Sted. Nu forstaar man Retfærdigheden i
Polens Delinger, denne Skændselsplet i den nyeste
Historie; thi naar en Polak havde taget Himmerige
fra Menneskeslægten, var det jo kun en ringe og
retfærdig Hævn, at Polen blev udslettet af Staternes
Tal . . . Udødeligheden er en tom Indbildning. Alle
Udsigter i Evigheden, selv de mest spirituelle,
maa du lade fare. Ser du fremad, skuer du mod "det
evige Mørke", og ser du tilbage til Menneskeslægtens
Udspring, hvad møder saa dit Øje? Istem en Miltonsk
Sang om det tabte Paradis; thi det har Darwin berøvet
sit Sted.</p>

<p>Lidt efter fulgte endnu et Flyveskrift Den ny
sensualistiske Lære og Dr. G. Brandes, belyst fra et
naturvidenskabeligt Standpunkt, anonymt (af ax) men 
af en daværende Stadslæge Schleisner, sprængvigtigt 
og overlegent. Det udkom straks i andet Oplag, blev
langt mere læst end selve den omstridte Bog, der,
saa meget der raabtes imod den, blev lidet læst og
først fem Aar senere udsolgt i 1,200 Eksemplarer.</p>

<p>Forfatterens og det datidige Danmarks kunstneriske
Stade betegnes bedst ved, at han for fuldt Alvor
og under almindeligt Bifald angreb mig for,
at jeg satte Michelangelo som Billedhugger over
Albert Thorvaldsen. Et af de Steder i min Bog,
der vakte stærkest Harme, var det, hvori jeg
bestemte Begrænsningen af Thorvaldsens Basrelief
Natten. Efter min Vane havde jeg begyndt med varme
Ord om dette Kunstværk, hvis Stil jeg betegnede som
"en Slags forfinet og spinklere Atticisme." Jeg havde
skrevet: Stiller man sig foran Natten og stræber
man et Øjeblik, som jeg har gjort, at glemme femten
Aars begejstrede, men ogsaa næsten blinde Sværmeri
for Thorvaldsen, da vil det maaske gaa En og Anden,
som det er gaaet mig, at han har maattet tilstaa
sig selv, at denne Kvindefigur, hvis milde Ynde
er saa tiltalende, ingenlunde kan siges helt at
svare til sit Navn". Man kunde tænke sig et mere
hensynsløst Anslag. Saa udviklede jeg, at Skikkelsen
kun var Natten, hvori der soves; den burde rettere
hedde Søvnen, Nattestilheden; den var ikke Natten,
hvori der elskes og hvori der myrdes, men den milde
Sommernat paa Landet.</p>

<p>Det var disse Ord, som satte Samtiden i vild
Forbitrelse. Den anonyme Forfatter skrev herom:</p>

<p>Jeg troer ikke, at Dr. B. vil faa mange nulevende,
sundt og normalt konstruerede Mennesker til at dele
denne Opfattelse . . . Her findes ganske vist ikke
Udtryk for Middelalderens Snigmord eller for Orientens
Vellyst; men der findes det, som er langt bedre; der
findes Tryghed og Ro ... der findes tillige det, som
Dr. B. først har søgt efter, Elskov, men vel at mærke
den efter vore sædvanlige, sædelige Begreber tilladte,
udtrykt paa den skønneste Maade; der findes endelig,
naar dette Basrelief
sammenholdes med Dagen en dybere Symbolik, Døden og
Opstandelsen.....</p>

<p>Saa vist som vor Tid staar over den skumle Middelalder
med sine [dens] Snigmord og over den taagede(!) Oldtid
med dens religiøse Kultus af det Sanselige, saa
vist staar Thorvaldsens Dag og Nat over ethvert
hidtil udført Kunstværk, der har behandlet dette
og lignende Æmner. Det skulde imidlertid ikke undre
mig, om Dr. B. foretrækker Michelangelos Dag og Nat,
der findes i Medicæernes Kapel i Kirken S. Lorenzo
i Florents.....Det maa indrømmes, at dette Kunstværk 
ved første Øjesyn gør et imponerende Indtryk, som der 
jo overhovedet er noget Storslaaet i Alt, hvad denne
Kunstner har leveret (!); men man mærker dog snart,
at der er noget Uroligt og Forvredent ved disse
Figurer; jo længere man betragter Michelangelos Dag
og Nat, desto mindre synes man om det(!); jo længere
man betragter Thorvaldsens, desto flere Skønheder
opdager man. Dr. B. foretrækker Michelangelo som
Billedhugger fremfor Thorvaldsen. .... Man kan nu
ganske vist forsvare denne Opfattelse .... men man
maa da kun gøre sig det ret klart, at man taler ud af
en Livsanskuelse, der er forskellig fra eller rettere
modsat den dannede Samtids.</p>

<p>Den dannede Samtid, det var Indbegrebet af de
kjøbenhavnske Fordomme i 1872.</p>

<p>Hvor pietistisk overhovedet Kunstopfattelsen var, kan
ses af et Angreb paa Emigrantliteraturen i Landets
intelligenteste Organ, Fædrelandet, for Marts. Jeg
havde kaldt en Magdalena af Correggio "yppig og sund,
smilende og forførerisk". Det stred jo ganske mod
Aanden i Oehlenschlägers Correggio, den eneste,
man kendte. Det hedder derfor: "Kunstneren har ladet
hende i ubeskaaren Sundhed og Kraft beholde det skønne
Legeme, med hvilket hun har syndet. Men han har til
samme Tid adlet og helliggjort det; der skal virkelig
et bedærvet aandeligt Syn til for, som Hr. Brandes,
at finde hende forførerisk."</p>

<p><pb n="15" />.</p>

<p>En Aften i Foraaret gik jeg med et Par Bekendte op 
at drikke The i en Kafé i Vimmelskaftet. En af dem
udbrød: "Vi vil dog se, hvor mange Artikler, der findes
mod Dem i de Blade, som her ligger omkring". Man
fandt tretten vidtløftige Artikler.</p>

<p>Hvor ung jeg endnu var og hvor naivt forventende
Hjælp udefra, viser denne Notits fra 11. Marts:</p>

<p>Bestandig spørger jeg mig selv: Er det muligt? Er det
muligt, at ikke én kraftig Haand vil løfte sig til
mit Forsvar? Er der virkelig slet Ingen? Har ikke en
Eneste Følelse for min Sags Hellighed og Renhed?</p>

<p>Jeg havde en Tid lang drømt om en Tilslutning, som
den, Johan Ludvig Heiberg ved 1830 havde fundet hos
Henrik Hertz, men indsaa nu, at denne Forventning var
blot Drøm. Senere hen gik den nogle faa Aar igennem
i Opfyldelse.</p>

<p>Naar jeg saaledes for mig selv brugte de stærke Ord:
min Sags Hellighed og Renhed, saa var det, fordi
jeg følte og vidste, at bag alle Udenværkerne, de
smaa, elendige Spørgsmaal om en Række Forelæsningers
større eller ringere Værd, om ligegyldige Enkeltheder
eller om rigtig Værdsættelse af visse Kunstnere og
Kunstværker, laa min første Skanse: min Hævdelse
af, at mine Landsmænd havde brugt et Atlas, hvorpaa
Danmark og Frankrig, Danmark og Tyskland, Danmark
og England var lige store og af samme aandelige
Betydning, hvis da ikke Danmarks var størst - denne
nationale Fordom maatte fældes, hvis et sundt Aandsliv
skulde blomstre.</p>

<p>Dog denne Skanse kunde jeg give til Pris. Det var
ikke paa den, jeg vilde kæmpe, til jeg faldt.</p>

<p>Bag den laa min Fæstning, den frie Forsknings
Borg. Jeg kæmpede som den første Danske aabent og
bevidst for den frie Tanke, ikke blot mod Teologien,
men mod al saakaldt aabenbaret Religion. I det Punkt
fejlede mine Modstandere ikke. Og jeg gjorde ikke
engang i mit stille Sind
nogen Indrømmelse. Jeg betragtede Troen, den
i Danmark lovpriste, der ansaas for Menneskets
ypperste Klenodie, Betingelsen for dets Frelse,
som en skadelig, nedbrydende, ulykkebringende
Magt, og holdt det for en Fortjeneste at trænge den
tilbage. Hvor mægtig den var, og hvor længe den endnu
vilde triumfere, var jeg ikke uvidende om. Jeg tænkte
mig imidlertid, at Anno 2,500 eller saa, vilde et
aandeligt frigjort Samfund i Danmark i taknemmelig
Ihukommelse rejse mig en rædselsfuld Statue, hvori
ikke et Træk mindede om mine, men som ikke var mindre
velment for det.</p>

<p><pb n="16" />.</p>

<p>Udadtil var jeg som en Banlyst. I den Smule By,
hvortil jeg var henvist, udbredte man nu tilmed
snildt det Rygte, at jeg var aldeles overvældet og
nedslaaet af Modstanden imod mig, og man ynkedes med
Skuldertræk over denne Revolutionære, der ømmede sig
og klynkede, blot fordi han fik Svar paa Tiltale. Da
jeg var omhyggeligt udespærret fra Dagspressen,
havde man jo let Spil.</p>

<p>De uafbrudte Spotterier og Forhaanelser i det
offentlige Liv gjorde især deres Virkning ad indirekte
Vej. Mens de slet intet Indtryk efterlod paa min
Moder, der en Gang for alle troede paa sin Hr. Søn og
som var for udviklet til at anfægtes af Omverdenens
Skraal, tog min Fader, der var af langt blødere Stof,
sig dem umaadeligt til Hjerte. Han læste hver eneste
Artikel, selv den giftigste, i hvert eneste Blad; hans
Standsfæller blandt Købmændene sørgede for at vise ham
dem, han oversaa; og han fandt desuden Bladene hver
Morgen hos sin Barbér. Han kunde ikke skønne eller
skelne, hvor megen Ret eller Uret Angriberne havde;
men han følte Angrebene som Vanære, og sørgede over,
at jeg saaledes havde ødelagt og dagligt ødelagde
min Fremtid.
Hans Græmmelse og Harme fik snarere Luft overfor min
Moder, end overfor mig; det var pinligt for hende at
se, hvorledes han led, og vanskeligt at tale ham til
Rette, naar han var vred. Dog de offentlige Angreb
var det mindste af det.</p>

<p>De ufortrødne Bagvaskelser af mit Privatliv, som pinte
mest, virkede paa mit endnu uprøvede Nervesystem. Mit
Legeme var ikke frisk, end mindre stærkt. Jeg følte
det nogle Uger, som om min Kraft var udtømt. De indre
Kilder til Fornyelse vilde ikke til at springe.</p>

<p>Jeg vil kun nævne, at jeg ikke kunde gaa ved Siden
af en Dame paa Gaden, uden at Sladderen formelig
rendte grassat, saa jeg havde den Smerte, at Damer,
jeg et Øjeblik standsede, bad mig, ikke at tiltale
dem. Det hed sig, at den unge Fru Drachmann (aa, den
Stakkel; den Stakkel!) af sin Mand maatte prygles til
at modtage mig, "Ateisten", og gennem Byen galopperede
det Rygte om vore Sammenkomster, at Holger Drachmann
vakte sin unge Hustru op af Søvne og tvang hende til
at deltage i natlige Orgier, der var hende en Gru. 
Til Grund derfor laa, at da et lille Selskab en Aften
befandt sig i fortræffelig Stemning - det formeligt
knitrede af Lystighed og Lune - gik Drachmann, der
vidste, hvor meget den unge Frue vilde nyde denne
Munterhed, hjem, mens det endnu ikke var sent, vakte
sin Hustru og tog hende med tilbage til Selskabet,
som hun heller end gerne vilde deltage i.</p>

<p><pb n="17" />.</p>

<p>Som udespærret fra Dagbladene havde jeg ingen anden
Udvej end at udgive et Flyveskrift, ifald jeg vilde
svare mine Angribere. Adskilligt talte derimod;
det var, som Henrik Ibsen hævdede, at gøre dem for
megen Ære; men jeg mente, som jeg var stillet, ikke
at kunne lade alle disse Paastande uimodsagte og
mindedes Goethes Ord:
   Eins bringt zu Ehren: 
   Sich zu wehren.</p>

<p>Saa skrev jeg da den Brochure, som Boghandler Hegel
bad mig give den forsonligst mulige Titel: Forklaring
og Forsvar, et lille Arbejde, som jeg endnu den Dag
idag finder tilfredsstillende.</p>

<p>Udkastet blev læst for Julius Lange, der var meget
interesseret deraf og nu og da bad mig erstatte
Kamptonen med en lettere humoristisk, han selv
anslog for mig. Modstræbende gjorde jeg desuden
paa hans indstændige Anmodning henimod Slutningen
den lille Indrømmelse, at jeg paa Forhaand havde
antaget Modstanden mod mine Synsmaader for svagere,
end den havde vist sig at være, og derfor havde
grebet fejl af Kampmaaden: "Det forstaar sig, at
der maa kæmpes paa en anden Maade imod en talrig og
velorganiseret Hær end imod de sidste Rester af en
opløst Skare." Sætningen blev mig saa at sige 
dikteret af Lange.</p>

<p>Neppe var Skriftet sluttet, saa begyndte jeg en
ny Forelæsningsrække, den jeg oprindeligt vilde
have holdt i Efteraaret, om det nyere franske
Drama. Eftersom jeg ingen Ansættelse havde faaet
og endnu var gældbunden, var det mig umuligt at
holde disse Forelæsninger ganske uden Vederlag,
og derved var mine Foredrags Virkning paa de Mange
umuliggjort. Jeg fik vel en hundrede Tilhørere og
en Rigsdaler af hver; men den lille Sum, jeg ikke
kunde undvære, opvejede ikke den Samfølelse med
Offentligheden, som jeg ved Salget af Adgangskort
forspildte. Da denne Serie faldt udenfor mit store
Arbejde med Hovedstrømningerne, udarbejdede jeg den
ikke skriftligt i det Enkelte, og de Optegnelser,
hvorpaa den var bygget, er gaaede tabt. Den optog
Maanederne April og Maj. Men i Juni blev jeg grebet at 
en ny Interesse, en filosofisk, af hvilken jeg følte 
mig som besat, og som for en Tid aldeles trængte
Sysselsættelse med Literaturernes Historie tilbage. 
Der var siden mit Møde med Stuart Mill blevet en Lyst
til Sysselsættelse med ren Filosofi tilbage som
dets Nedslag i mit Sind. Det var Spørgsmaalet om
Forestillings-Associationen som den menneskelige
Erkendelses Grundprincip, der ikke lod mig Ro. 
I Maanederne Juni og Juli aandede jeg kun derfor og
glemte Alt derover. Der var skønne Sommernætter, hvor
jeg ikke kunde lukke et Øje paa Grund af den Ekstase,
hvormed Planen til min Bog fyldte mig. Efter at have
arbejdet med Englændere som Mill og Franskmænd som
Mervoyer, dikterede jeg min Moder enkelte Partier af
det planlagte Værk. Denne Sysselsættelse med abstrakt
Filosofi havde det Gode, at den udrev mig aldeles af
Tankerne paa Byen Kjøbenhavn, dens Beboere og dens
Presses Holdning overfor mig. Men som alt tidligere
berørt, mine Evner forslog ikke til Udformningen af
de Grundtanker, der foresvævede mig, og jeg lod efter
et Par Maaneders Forløb Arbejdet falde.</p>

<p>Umiddelbart at fortsætte Arbejdet med Hovedstrømningerne 
var mig ikke muligt, og af en besynderlig Grund. Jeg 
formulerede den saadan for mig selv: "Man kan ikke 
skrive, naar man er naaet til at ringeagte sine Læsere 
altfor stærkt. Man vil da ikke give dem sin Varme, sin 
Patos - den er for god til dem, og de vilde ikke tro paa 
den; man vil ikke skemte og spøge for dem; thi Skemt og 
Spøg forudsætter, at man føler sig veltilpas i sin Kres og 
véd sig i godt og sympatetisk Selskab. Bitterheden og 
Mistilliden kaster sin Malurt i hver Drik, man vilde brygge."</p>

<p>Jeg trængte simpelthen til at genvinde min Ligevægt
og opnaa Glemsel ved Modtagelse af nye Indtryk.</p>

<p>I de Dage ønskede Maleren Kristian Zahrtmann, hvem
jeg i mange Aar havde kendt, at male mit Portræt. 
Han boede ved Kysten lige i min Nærhed hos sin Kusine
Grevinde Danneskjold. Han gjorde sig oprigtig Umag, 
men Billedet kom saa lidet til at ligne som noget 
af de talrige, der senerehen blev udførte af mig.</p>

<p>Jeg gennemrettede de Flyveskrifter, Literaturselskabet
udgav; netop da et lille Hefte, Det ny Testamente og
Fremtidens Kirke, som dengang syntes mig af Værdi;
men tog mig iøvrigt ikke noget større for, da jeg
længtes ud.</p>

<p>I den Sommer hændte det mig, som hænder alle meget 
omtalte Mænd, saa længe de er ny for Publikum. 
Jeg blev bombarderet med anonyme Skrivelser
af Poste-restante Damer, der bevidnede mig hede
Følelser og meddelte mig, at jeg var deres Ideal. 
De fleste Skrivelser var uskyldige, nysgerrige, 
tomme og dumme. Jeg svarte aldrig et Ord. Saa kom 
der en Dag et Brev, som var lidt bedre affattet end 
de sædvanlige og som fulgtes af flere, der ikke var 
helt tabte bag af en Vogn. Den vel skjulte 
Brevskriverinde gjorde hvad hun formaaede for at 
pirre min Nysgerrighed og omgive sig med et 
romantisk Skær. Da jeg svarte, fortsatte hun med 
Iver, og efter lang Tids Forløb stilledes der mig - 
som i Holbergs De Usynlige - et Møde i Udsigt. En 
Sammenkomst blev efter megen Opsættelse arrangeret. 
Den var overmaade mislykket.</p>

<p>Den unge, 25-aarige Dame var saa høj, at jeg blev
lille ved Siden af hende. Hendes Hud var gul og
ildelugtende; det forekom mig, at jeg aldrig havde 
set saa styg en Mund som hendes, og den Stemme, der 
udgik fra den, var hæslig indtil Skratten. Nok saa 
svagt at anslaa en erotisk Streng var umuligt. For 
ikke at røbe min Overraskelse og ikke at saare hende 
ved Kulde, gav jeg mig til at tale ondt om mig selv 
som en Mand, hvem en Kvinde burde vogte sig for. Vi 
passiarede en kort Stund. Saa gik hun. - Faa Aar 
efter saa jeg af en Blad-Annonce, at hun var død.</p>

<p>Dette var bogstaveligt det eneste Eventyr, mit
pludselige Ry i Kjøbenhavn og Stormen imod mig 
sammesteds overhovedet indbragte mig. Jeg følte 
selv det Humoristiske deri; men det var tillige 
som et Symbol. Der var netop gaaet et Aar siden 
min Tilbagekomst fra Italien, hvor jeg formelig 
havde svælget i Skønhedsindtryk. I hele dette Aar 
havde jeg ikke lært et eneste kvindeligt Væsen at 
kende før nu denne lange, gule, grimme Meduse. 
Hun kom til at staa for min Fantasi som 
Personliggørelsen af mit Aar i Kjøbenhavn, Tidens 
og Stedets Genius.</p>

<p>UDE</p>

<p><pb n="1" />.</p>

<p>I den første Halvdel af September rejste jeg til
Tyskland. Jeg tog lige ned til Henrik Ibsen i Dresden
og blev en Maanedstid sammen med ham.</p>

<p>Imidlertid fik jeg paa Rejsen uventet Følgeskab. 
Paa Stettinerdamperen opdagede jeg M. Goldschmidt, 
hvem hans Forlægger, Boghandler Høst, fulgte ombord. 
Paa Goldschmidts Opfordring nærmede Hr. Høst sig og
forestilte os for hinanden, som havde vi aldrig set 
hinanden før. Neppe begyndte Skibet at gaa, før
Goldschmidt begyndte at krese om mig som Katten om
Grøden, sigende saa et, saa et andet lille Ord med
største Venlighed; han gjorde mig f. Eks. opmærksom
paa, at min Fader havde ventet paa Bryggen for at
hilse paa mig endnu engang, hvad jeg oversaa. Efter
kort Tids Forløb satte han sig hos mig, gik frem med
stor Forsigtighed, gjorde ikke ringeste Hentydning
til noget tidligere Mellemværende, lod saa det
rolige Forhold vige for et ligefremt, det ligefremme
for et hjerteligt og endelig dette for et aldeles
kammeratligt.</p>

<p>Først spiste vi sammen, saa begyndte han lange Samtaler 
om sine Kæpheste, Nemesis, ægyptiske Forestillinger om 
Nemesis o. s. v. Han gjorde sig stor Umag for at synes
simpel, ærlig, vakker, brav, Egenskaber, han mærkede,
jeg satte Pris paa, lod saa falde en Ytring af den
dybeste Foragt for Rudolf Schmidt, talte derefter om
at han aldrig kunde bære Nag, De og jeg, jeg og De,
i det Uendelige.</p>

<p>Han udtrykte sig elskværdigt og med Originalitet,
glemte ikke at vise sig opmærksom og forekommende. 
Da jeg med mit angrebne Ben ikke godt kunde taale at
staa, løb Goldschmidt og hentede mig en Stol, der
blev anbragt midtskibs hvor vi saa sad længe i en
forrygende Storm, indtil Bølgerne gik over Skibet 
og blandede deres Vand i vor Filosofi.</p>

<p>Goldschmidt talte om Grundtvigs Begravelse, Bjørnsons
Optræden og Tale ved den, om hvor misundelsesværdigt
det var, som han at have en hel Menighed i Danmark,
den grundtvigianske, og at høre saaledes til, uden et
Krav i sin Sjæl, der gik ud over hvad Omgivelserne
tænkte og vilde have sagt. Han selv havde tænkt paa
Grundtvig i sin Fortælling om den Mand, der var stor
for alle dem, der havde drukket af Byens Brønd. Han
holdt meget af Bjørnson, oprigtigt; men han mente,
at Henrik Ibsen ved sine seneste Arbejder Brand og
Peer Gynt havde overfløjet ham. Ibsen kendte han ikke
personligt, havde aldrig set ham. Men han kendte de
Unge, der havde sluttet sig til mig. Holger Drachmann
havde desværre glemt at tegne noget Ægyptisk til ham
i British Museum, som han havde lovet ham til Brug
for Nemesisstudier. Om Vilhelm Møller talte han med
Velvilje. Han betegnede ham skemtende som "den sande
Neger, kun vel tilpas i Sværten". Kom dernæst ind paa
Forholdet mellem Danmark og Prøjsen og ytrede, ikke
uden Skarpsyn: Det tager sig jo ud, som om de hjemme
gik op i Had og Forbitrelse mod Tyskland. Prøjserne
behøvede kun at give os et godt Ord, række os den
lille Finger, saa faldt de derhjemme dem rørte om
Halsen.</p>

<p>Derpaa sagde han flygtigt: Jeg véd, at De har skrevet
om mig, og ugunstigt; men det rører mig ikke; jeg
har ikke læst det, læser overhovedet aldrig hvad der
skrives om mig. - Det stemte jo med god Verdenstone, 
at Goldschmidt vilde undgaa Ordstrid med mig om en
mer end tre Aar gammel Artikel; men som Ordene
faldt, smagte de mig ikke; thi jeg vidste med fuld 
Bestemthed fra Vilhelm Møller, baade at Goldschmidt 
havde læst min Artikel og i hvilke Udtryk han havde 
givet sin Vrede og Misfornøjelse tilkende. - Jeg var 
ikke saa uerfaren, at jeg noget Øjeblik troede, 
Goldschmidt havde tilgivet mig saa skarpe kritiske 
Udtalelser. Men jeg følte, han gjorde en oprigtig 
Bestræbelse for at glemme sit gamle Nag, og han havde 
jo flere Gange tidligere søgt mig. Jeg er, sagde han, 
tiltrukket af Deres forbausende Barnlighed. Det 
Ejendommelige ved Deres Ansigt er Udtrykkets uafbrudte 
Skiften; det Ejendommelige ved Deres Væsen er dette 
overraskende Barnlige. - Han gav sig næste Dag neppe Tid 
til at gøre Toilette, saa "interessant" fandt han mig.</p>

<p><pb n="2" />.</p>

<p>Han meddelte mig sin Rejses Formaal. Han tog nu
først til Berlin, saa til en hel Række andre tyske
Byer, hvor man vilde opføre Skuespil af ham og
hvor Teaterdirektører ventede ham, med hvilke han
skulde forhandle. At der i Tyskland var en saadan
Efterspørgsel efter Goldschmidtske Stykker, maatte
undre. Med al sin overordentlige stilistiske Evne og
sin undertiden fine Sjælekundskab var Goldschmidt
dog slet ikke Dramatiker, og af intet Stykke, han
havde skrevet, var der nogensinde gaaet Ry. Han gik
øjensynligt ud paa at imponere mig og anslog nu og
da en lidt pralende Tone.</p>

<p>Saa spurgte han mig, hvor jeg agtede mig hen. Da
jeg svarede: Til Dresden, til Henrik Ibsen, udbrød
han: Kender De ham? og da han fik bekræftende Svar,
sagde han straks: Vil De forestille mig for ham? -
Men De vil jo rejse en helt anden Vej! - Nej,
svarede han uden Betænkning, i saa Fald forandrer
jeg min Rejseplan og følger med et Par Dages
Ophold i Berlin efter Dem til Dresden. Vi gør da
Ture sammen; Ibsen, De og jeg skal svire og solde
sammen. - Som ved et Trylleslag var alle de ventende
Teaterdirektører sunkne i Jorden. Jeg negter ikke, at
jeg forbausedes. Og virkelig nævnte fra det Øjeblik
Goldschmidt ikke en eneste Gang paa Rejsen mere de
mange Byer, hvor Stykker af ham skulde spilles -
og hvor de (saavidt vides) heller aldrig er blevne
spilte. Han blev roligt i Sachsen flere Uger i Træk.</p>

<p>Paa Banegaarden i Stettin traf jeg den unge
Landskabsmaler Godfred Christensen, der havde hørt
til mine Tilhørere om Vinteren; han tog med i samme
Vogn og vi aftalte at gøre en Fodrejse i sachsisk
Schweiz. Til den vilde saa ogsaa Goldschmidt være
med. Rejsen fra Stettin til Berlin forløb lystigt. 
Paa Skibet havde jeg været tilbageholdende overfor
Goldschmidt; nu begyndte jeg at drille ham en Smule,
hvortil jeg fik den unge Malers Understøttelse. 
Han vovede vel ikke selv at drille Goldschmidt, men 
han gav mig Ret, især i vore Ordskifter om Kunst. 
Snart var vi saa vidt, at hver Gang Goldschmidt - ti 
Gange i Timen - brugte sine Yndlingsord Aand og sjælfuldt,
udstødte jeg sørgende og klagende Toner, og hver Gang
han sagde "frelse Menneskeslægten" mumlede jeg "give
Menneskeslægten noget at spise". Stærkt klynkede jeg,
da han sagde, at Paolo Veronese var en Maler uden
Betydning, thi han var uden Sjæl. Da Christensen gav
sig til at klynke med, saa Goldschmidt, at han var
faldet blandt sjælløse Røvere.</p>

<p>Hvad hans Kunstkritiker længst havde givet mig en</p>

<p>Forestilling om, blev til Vished under vort nu
følgende Samliv, at han ganske manglede Sansen for
bildende Kunst. En Dag, vi gik sammen paa Galleriet
i Dresden og jeg foran de fire store Billeder af
Correggio, som hænger der ved Siden af hinanden,
sagde til ham: Sammenlign det ældste Billede med
det senest malede! spurgte han: Hvoraf véd De, at
det dér er det ældste? blev meget forundret, da jeg
sagde ham, det var let at se, og vilde neppe tro,
jeg ikke vidste det fra andre.</p>

<p>En ung meget smuk sædelig-germansk Kone var med i
Vognen. Jeg sagde til Goldschmidt: Hvad er hendes
Mand? og han svarte som et Orakel uden Betænkning:
Maskinbygger.</p>

<p>Efter Aftale skulde Goldschmidt hente mig en Morgen
Kl. 10 for at blive indført hos Henrik Ibsen, men
ved nærmere Overvejelse har han øjensynligt fundet
det under sin Værdighed at behøve mig for at faa
Indpas. Saa endnu før jeg en Morgen var helt færdig
med min Paaklædning, kom han i Forening med Ibsen,
hvem han meget tidligt havde opsøgt, og afhentede mig.</p>

<p><pb n="3" />.</p>

<p>Ibsen var af de faa, hvem min Bog Emigrantliteraturen
havde tiltalt ubetinget; han havde givet mig
stærke Lovord i et Brev, som nu foreligger trykt,
og vi befandt os paa mange Punkter i et fremmende
Idefællesskab, paa andre i Uoverensstemmelser, for
hvilke det var endnu mere fremmende at faa tydeligt
gjort Rede.</p>

<p>Dagligt gik jeg fra det lille, altfor slette, Hotel, han 
havde anbefalet mig i sin Nærhed, og hentede ham til en 
Spadseregang, som ofte afbrødes ved Besøg i et Værtshus,
hvor Opvarterne imponeredes af den barbariske Pragt
i hans Knaphul, men altid sluttede ved Thebordet i
hans Hjem.</p>

<p>Jeg fik et nyt Indtryk af ham efter det Aar,
der var gaaet hen siden jeg saa ham sidst. Ikke
videre høj, som han var, men smuk, atletisk bygget,
med svært Hoved, svær Hals, mægtige Skuldre saa
han ud som om man maatte slaa ham ned med Køller,
ifald man skulde faa Bugt med ham. Han talte i
Almindelighed lidet, om han end overfor mig var
meddelsom; men det Ejendommelige ved hans Maade at
tale paa var hans Ro og Langsomhed og det, at han
aldrig smilte, end ikke naar den, der talte til
ham, smilte først. Dette virkede undertiden næsten
ængsteligt. Skulde han betegnes med ét Ord, var det
dette, han var truende. Han kunde se forfærdende ud,
som han sad med opmærksomme Øjne. Han lignede da en
Autoritet. Han saa ud som en Mand, der var vant til
overfor andre Mennesker at indtage det Standpunkt
som en Skolebestyrer overfor Drengene, og vant til at
indjage en vis Angst. Med al sin Kamp mod Nordmændene
var han i Væsen meget norsk.</p>

<p>Der laa opsamlet i ham fyrretyve Aars Bitterhed og
Had; hans Menneskeforagt var uden Grænser. Han var
Aristokrat til det Yderste og tog Konsekvenserne
deraf. Det var en Troesartikel for ham, at alle
Politikere, o: Parlamentspolitikere, ikke Mænd som
Bismarck, var Hyklere, Løgnere, Vaasere, Hunde. De
levede af de politiske Frihedsbestræbelser, der
blot gik ud paa, at de latterligste Dilettanter i
Politik kom til Orde og maatte høres angaaende
Landets Sager. Dette Statsborgen og det Væsen, der
gjordes deraf, burde skydes tilside; dets Rolle
var udspilt. De politiske Forsamlinger var med
Rette komne i Vanry og omtrent latterlige i hele
Europa. Hans Had til de usande Frihedsbestræbelser
var paa Veje til at fortrænge
hans Interesse for de sande. Han holdt en stor Lovtale
over Knutten. Tal aldrig ilde om Knutten! udbrød han
begejstret, den befrier Folkene for det usunde Fedt.</p>

<p>Den afgørende Frihed var social Frihed, Aandsfrihed,
Tankens Frihed, Samvittighedsfrihed. For disse
Formaal arbejdedes der lige saa godt under en
moderne, intelligentere Form af Enevælde som under
Smaatyranners Styre, ja bedre endda. Han afskyede
Norges Liberale, og han betragtede Flertallet af
Norges Bønder som smudsigt og egennyttigt Pak. Af
Bjørnsons Bondenoveller lo han. Han jublede over
den Plads, det Erotiske indtog i dem, mens Intet
sysselsatte den norske Bonde mindre, ifald man undtog
Eros i den djærveste Formation. En Karl paa tyve Aar
giftede sig gerne med en velhavende Kærling paa de
sytti. Blot Bjørnson vilde fortsætte, til Arne skulde
ind paa Stortinget, saa skulde vi se den virkelige
Arne.</p>

<p>Af Ibsens Breve erfor jeg mange Aar efter, at han
til Tider har følt Venskab, ja næret næsten Sværmeri
for Bjørnson. Jeg har dengang som ellers personligt
kun hørt ham nævne Bjørnson med stærkeste Uvilje og
Ringeagt. Hvor fanatisk han var, slog mig, da han
en Dag i stærke Udtryk nedrev Magdalene Thoresens
Fortællinger, lastede deres Sprog, kaldte dem
forskruede og usande, saa afbrød sig med Vendingen:
Det forstaar sig, hun har altid mere Talent end
denne Bjørnson. - Det maa tilføjes, at, som Christian
Richardt en Dag rigtigt bemærkede, Ibsen alligevel
aldrig talte saa nedsættende om Bjørnson, som denne
om hin.</p>

<p>Med sin grænseløse Tro paa Kongemagtens Nødvendighed
til at holde en aristokratisk Aandsretning vedlige
og knække de Liberale fordømte Ibsen Bjørnsons
Republikanisme. Hvad det kom an paa var, at en Nation
gav sit Bidrag til Verdensudviklingen. En Regering
duede, naar den drev Nationen til at udrette noget
stort og sjældent.
Spadserende ud til Plauenscher Grund sagde han:
Norden ligger udenfor Kulturstrømmen. Den ulykkelige
Følge deraf er, at alle Stadier hos os tilbagelægges
efter at hele Europa er ude over dem. Vi maa gennemgaa
Alt. Det er som om man vilde indføre Astronomien paa
Mada-gascar og begyndte med det ptolemæiske System.</p>

<p>Hans Domme om de nyeste danske Digtere var
velvillige. Han talte med Agtelse om Jacobsen, saa
lidet denne endnu havde offenliggjort, med Sympati om
Drachmann, skønt det foruroligede ham lidt, at han
splittede sig saa stærkt. Han nævnte dem begge som
lovende Muligheder for mig, ifald det blev til Alvor
med et Tidsskrift, jeg paatænkte; han selv vilde fra
Januar 1873 blive en ivrig Medarbejder derved.</p>

<p>Hans Domme om Bøger var interessante, men over én
Læst. Det kom ham alene an paa, om de stod i en
inderlig Forbindelse med Forfatterens Sjæleliv. Saa
var Alt godt, ellers Alt akademisk. Saa højt han før
havde vurderet Heiberg - han havde jo besunget ham i
Digtet Til de Genievende som Kæmpen, der tændte et Lys
i Landet - nu skattede han hans Digtning mindre. Han
betragtede det som Tidsalderens Fremskridt, at Poesien
blev mere og mere psykologisk og ikke blot den, men al
Literatur. Det er det, som vil sikre Deres sidste Bog
et Liv i Fremtiden, at den indeholder, hvorledes De
har set paa Tingene. Vil I have Objektivitet, saa gaa
til Objekterne. Læs mig for at lære mig at kende! -
Han mente, at dette varden store literære Revolution,
som han selv foretog.</p>

<p><pb n="4" />.</p>

<p>Henrik Ibsen skrev paa sit Dobbeltdrama Kejser
og Galilæer, som han havde drøftet med mig, siden
han undfangede det. I Begyndelsen var han ikke at
bevæge til
at læse det mindste deraf for mig. Da han vilde tage
endnu en Afskrift for at gennemfile Prosadialogen,
vilde han ikke lade mig se den første, ringere Form. 
Han sagde: Jeg skriver aldrig en Linje uden at
sige til mig selv: Hvad mon G. B. vil sige derom? hvor
skulde jeg da lade Dem se Stykket ufilet! Alligevel
læste han snart derefter store Partier for mig,
deriblandt Scenerne mellem Julian og Mystikeren
Maximus. Hans Røst egnede sig, dæmpet som den var,
til Gengivelse af det Stemningsfulde og Uhyggelige.</p>

<p>Iøvrigt gik alle hans kunstneriske Instinkter ham selv
endnu ubevidst i Retning af moderne Prosaskuespil. 
Han skulde jo fra da af tie i mange Aar, mens de nye
Bestræbelser formede sig i ham. Ganske vist havde han
allerede i 1869 skrevet den skarpe moderne Satire
De Unges Forbund, men ikke med det Forsæt, hermed
at slaa ind paa en ny Vej; han vendte derfor straks
derefter tilbage til den fjerne Fortid. Nu var han
tydeligt nok stedt i stærk indre Udvikling.</p>

<p>Mens han følte sig paa Krigsfod med Norge, stræbte
han med endnu ikke tillukket Modtagelighed at tilegne
sig det nye Tysklands Dannelseselementer, forsaavidt
de var tilgængelige for ham og forsaavidt han havde
Brug for dem. De var dog sjældent paa Højde med
ham. Han var stadig Tilhører ved Forelæsningerne
i Dresdens literære Forening og tog mig med sig
derhen. Vi hørte forstandige og dygtige Foredrag. Et
drejede sig om Tiecks Afhandling angaaende Ham-lets
Monolog; det viste sig under Forhandlingen, at foruden
Foredragsholderen var jeg den eneste i Foreningen,
som kendte den Afhandling. Et gjaldt Tysklands
moderne Lystspil sammenlignede med de franske, hvis
kunstnerisk til-slebne Dialog Taleren fordomsfrit gav
Prisen. Rudolf Dohn, en gammel Republikaner fra 1848,
holdt Foredrag om en Bog, Jesus og Kvinderne, af en
ung Dr. Wiinsche; han dadlede Forfatterens ortodokse
Standpunkt, men roste ellers
Bogen meget. Dr. Wünsche rejste sig og sagde, han
var ikke rettroende, men havde af Forsigtighed ikke
udtalt sig for eller imod Ortodoksien. Saa endte
Aftenen med en Apoteose af Feuerbach. Thi Dohn havde
i sit Foredrag indflettet to Sider af den nys afdøde
Tænker om Madonnadyrkelsens Sandhed og Skønhed samt
om alle Menneskers Kærlighed til deres Moder. Det var
forunderligt at se den Virkning, de gjorde. Der var
Mænd, som græd. En gammel Mand tørrede sine Øjne og
sagde til mig: Havde Ludwig Feuerbach ikke skrevet
andet end disse Par Sider, saa var han en stor Mand.</p>

<p>Ibsens Svoger, Løjtnant Falsen, der senere
blev Kommandant paa Tromsøe og derefter Konsul i
Archangelsk, var mig en kær Omgangsven i Dresden. 
Han opholdt sig der for at studere Russisk, da han 
vilde ind i den norske Generalstab. Det var en 
alsidigt dannet ung Mand, der havde læst og tænkt 
meget; han havde en Bog som Taines De l'Intelligence 
med sig paa Rejsen. Foruden ham var der ogsaa andre
norske Officerer. Godfred Christensen og Goldschmidt
sluttede sig til os, og vi spiste daglig til Middag
ved samme Hotelbord. De norske, lidt lattermilde,
Herrer paastod, at Goldschmidts Middagsro forstyrredes
ved Frygten for at Opvarterne, der betragtede ham,
den saa meget ældre, som en Slags Vært for os andre,
vilde bringe ham den hele Regning, hvad de et Par
Gange af Misforstaaelse havde gjort. Nordmændene
søgte da at faa Opvarterne dertil for at more sig
over Goldschmidts Protester.</p>

<p><pb n="5" />.</p>

<p>Han, Godfred Christensen og jeg foretog i Forening en 
Tur i sachsisk Schweiz, hvor vi saa meget smukt og kom 
godt ud af det med hverandre. Maleren var dengang, som 
han selv kaldte det, "vild" i sin Kunst; han var ung og
fyrig; Goldschmidt, der paa denne Tur i ingen
Henseende gjorde sin Overlegenhed gældende, talte
om Corsaren, det lille illustrerede Oppositionsblad,
han i sin tidlige Ungdom var bleven berømt og berygtet
paa; det var forbausende, hvor opfyldt han endnu var
deraf; alle Andre havde glemt Bladet; han syslede hver
Dag med Erindringen om det og mindede Andre derom. 
Han fortalte, hvor naiv han havde været, da han begyndte
Udgivelsen, og hvor overrasket han var kommen hjem til
sin Moder med Lommerne fulde af raslende Penge, hans
første Vinding, havde grebet ned i Lommen og sagt: Nu
skal du se, Moder, hvor meget jeg har tjent! Vilde han
rose noget som skarpt eller vittigt, sagde han gerne:
det er som en god Corsar-Artikel. Efter hans Paastand
var det Misforholdet til Kierkegaard, hvilket han
ikke i Længden kunde bære, som havde bevæget ham til
Opgivelse af Corsaren. En Dag gik vi over Uttenwalder
Grund op paa Bastei, en anden til Pötscha, en tredie
til Krippen og over Kuhstall, Kleiner Winterberg og
Prebischthor til Herrnkretchen. Vejret var gnistrende
klart og koldt. Vi traf i Schandau paa en elskelig
og forstandig Kroværtinde med kloge, brune Øjne og
et nydeligt Væsen. Hun ordnede vor Tur for os, og
Goldschmidt var med Rette helt indtaget i hende og
sagde til hende: Sie sind eine sehr wackere, gescheute
Frau. Hun bad os anbefale sig og tilføjede naivt:
"Man muss immer schpeculiren". Hun gav os sit Kort
og sagde: Sagen Sie, wir sind brave Leut', hab'n ken
Gellner (Kellner), hab'n nichs, nur reinliche Bett',
var iøvrigt fuld af Indfald og klagede med Lune over
den Skade, Kejsermødet i Berlin havde voldt hende:
Næste Aar bestiller vi Kejserne herhen til Sachsen.</p>

<p>Forunderligt var det, hvor langt Goldschmidts Stil i
mundtlig Samtale stod tilbage for hans skriftlige,
der er saa udsøgt. Saasnart han blev sværmerisk,
klang hans Tale
hul: Et Ord af vidunderlig Skønhed - og han vendte
Øjnene i Vejret. Saa dejlig en Hemmelighed - og han
saa henrykt ud, som Høyen naar denne paa Forelæsninger
kom i Ekstase. Stadige Overdrivelser: En Begivenhed
(at han sov over sig), som fik afgørende Betydning
for hele mit Liv. Et Hug - og det var Døden (om Finter
i Hugning).</p>

<p>Det var pudsigt, ved Omgang med ham at se, hvor
mange Manerer hans unge Beundrer Vilhelm Møller
havde taget efter ham, f. Eks. den at sige noget
Gaadefuldt, saa se En stivt i Øjnene og iagttage
Virkningen. Goldschmidt havde den Svaghed, stadigt
at tale om Filosofi og bildende Kunst, to Ting,
hvoraf han intet forstod. Til Gengæld havde han slet
ingen Sans for, hvad der laa lige for Øjet, ikke
ringeste Natursans paa første Hånd, men vilde i de
smukkeste Naturomgivelser bene lige ind i Lærdommen,
Nemesis, Ægypten, ifald man ikke hvert Øjeblik holdt
ham tilbage ved Jorden og sagde: Se dog den Klippe,
det Træ!</p>

<p>Først sent paa Aftenen, da vi foretog Nedstigningen
fra Prebischthor i Mørke og han, som havde svage
Øjne og saa daarligt i Mørket, følte Ængstelse
og gav sig hen til Fantasteri, kom den romantiske
Naturbetragtning op i ham, og han fablede om Ruder i
Klippen, Kyklopøjne i Skovsiderne, fordi man til Nød
kunde bilde sig ind, at Smaahusenes oplyste Ruder
sad i Bjerget eller var store Øjne*).</p>

<p>Et enkelt Sted blev under Nedstigningen hans Angst
for Nedstyrtning paafaldende, skønt der ikke var
ringeste Fare. Jeg tilbød ham to Gange min Haand,
men han afslog den med de pudsige Ord: Nej, det er
nok, at En gaar til Grunde. - Med sin Mistænksomhed
var han øjensynligt paa sin Post mod den Mulighed,
at jeg skulde styrte ham i Afgrunden.</p>

<p>*) Sammenlign mine Samlede Skrifter IV, 325.</p>

<p>Da vi var komne ned, udbredte han sig vidtløftigt
om sin Nemesis-Lære, der gik ud paa vilkaarligt at
sammenkoble et Uheld eller en Ulykke i det enkelte
Menneskes Liv med en Forseelse, han tidligere havde
begaaet - en Lære, som jeg, for at undgaa unødig
Trætte, kun svagt udtalte mig imod, saa tom jeg end
fandt den.</p>

<p><pb n="6" />.</p>

<p>En Dag indbød Goldschmidt Henrik Ibsen og mig til
at spise Aftensmad hos ham i Hotel Berlin. Efter
Maaltidet skænkede han Ananaspunsch, og Stemningen
var den bedste. Han tilbød at læse noget højt for
os, han nys havde skrevet, og læste da en fin lille
Fortælling om hans eget og en engelsk Turists Besøg
i Ferney, der udmundede i Englænderens Anerkendelse
af Voltaires Slutningsholdning overfor Marquisen af
Châtelet som en Adfærd, hvortil han selv trods sine
strenge Principer ikke havde været i Stand.</p>

<p>Vi udtalte os med Varme om den lille Histories
Kunstform, og Aftenen syntes at skulle ende harmonisk
som den begyndte, da det var som foer en Djævel i
Goldschmidt og han, henvendt til mig, i en skarp
Tone sagde: Voltaire var ikke nogen Ateist. - Det
er bekendt, faldt Svaret. - Han troede paa Gud og
byggede ham en Kirke. - Jeg véd det; rigtignok var
Voltaires Gudsbegreb meget ubestemt og kun en sidste
Levning af det overleverte. - Ligemeget, han troede
paa Gud. Troer De paa Gud, Henrik Ibsen? - Ibsen,
som blev forlegen for meget mindre, svarte forlegen
over denne Inkvisition: Ganske vist. - I saa Fald
begriber jeg ikke, at De kan omgaas en Personlighed
som Brandes, der ikke tror paa nogen Gud. - Jeg blev
meget overrasket. I Øjeblikket var der ikke nogen
Tvivl hos mig, om at vi var blevne indbudne for at
Goldschmidt kunde faa dette
Spørgsmaal anbragt. - Ibsen svarte med stigende
Ubehag: Jeg véd ikke Noget om, hvad Brandes tror paa
eller ikke tror paa, har aldrig talt med ham derom,
og føler mig ikke foranlediget til det. - Tror De
maaske paa Gud? spurgte Goldschmidt nu mig. - Jeg
bemærkede, at Spørgsmaalet for at besvares krævede
en Forundersøgelse af, hvad Spørgeren forstod ved
Gud: en gammel Mand i Himlen med hvidt Skæg? Jomfru
Maries Brudgom og Søn? det Væsen, der skabte Kloderne
af Intet? eller Alnaturen? eller det saakaldte
Guddommelige i Naturen og Mennesket? o. s. v. Denne
Forundersøgelse var jo for omfattende til at kunne
afsluttes saa sent paa Aftenen; jeg foretrak da at
bryde op. - Vi gik begge forstemte vor Vej.</p>

<p>Som sagt, den Gang tvivlede jeg ikke paa Goldschmidts
Hensigt at foranledige et Brud mellem Ibsen og
mig. Senere har jeg tænkt, at han ikke dertil havde
behøvet min Nærværelse, at han havde indbudt mig i
velvillig Hensigt, men at senere paa Aftenen hans
vanskelige Sind tog Magten fra ham.</p>

<p>Efter flere Aars Misstemning havde det i disse Uger
været mig kært endelig at være kommet i et normalt
Forhold til en Mand som Goldschmidt, hvis literære
Talent var saa stort og uomtvisteligt; jeg indsaa nu,
at Venskabet ikke lod sig holde.</p>

<p>Denne lille Episode foranledigede vel intet Brud;
men dette udeblev dog ikke længe. Nogen Tid efter
min Hjemkomst til Danmark var jeg i et kjøbenhavnsk
Selskab paa Tale, og en eller anden nævnte, at
der i et stort engelsk Tidsskrift havde staaet en
anerkendende Artikel om mig. Goldschmidt bemærkede
afvisende, at dette Ingenting betydede; man vidste,
ved hvilke Midler en saadan Artikel opnaaedes. En nær
og paalidelig Ven af mig, som var tilstede, sagde,
han ønskede, mine Finanser var af den
Beskaffenhed, at de tillod mig Bestikkelse af de store
engelske Organer; der vilde sikkert udkræves en
klækkelig Sum.</p>

<p>Goldschmidt havde vel neppe tænkt paa Penge;
men i ethvert Tilfælde var Ytringen ondartet,
og da han kort derefter mødte mig paa den dengang
saakaldte Kærlighedssti, nu Dosseringen, hvor han
altid spadserte, og gik mig imøde med et Smil paa
Læberne og en Beklagelse over ikke at have set mig saa
længe, sagde jeg ham med Ungdommens Heftighed, at jeg
aldrig vilde besøge eller omgaas ham, og hvorfor. Han
blev dygtigt flov derved og forsøgte stammende at
snakke sig fra det; bebrejdede mig, at jeg troede paa
"Mellembærere"; men jeg blev ved mit, og vi skiltes
for bestandig. Fra da af havde jeg en Uven i ham; han
talte ilde om mig, om han end iøvrigt aldrig har gjort
mig det ringeste Ondt. Havde jeg været tyve Aar ældre,
vilde jeg have ladet hin Ytring om Tidsskriftsartiklen
gaa upaatalt hen, som jeg har gjort ved saa mange
hundrede slige; men jeg var i den Alder, hvor man
endnu ikke har naaet den suveræne Ligegyldighed.</p>

<p><pb n="7" />.</p>

<p>Min Bog om Emigrantliteraturen var lige bleven
udgivet paa Tysk, og der var i Dresden en eneste
Mand, til hvem jeg havde sendt den og paa hvis Dom
jeg lagde den største Vægt. Det var Hermann Hettner,
Professor i Kunsthistorie, Direktør for Museets
Skulpturafdeling, Forfatteren til det lærerige Værk
Det attende Aarhundredes Literaturhistorie.</p>

<p>Jeg havde været i Dresden et Par Uger, før jeg samlede
Mod til at gaa til ham. I den literære Forening havde
jeg hørt, at han var "grov", nærede altsaa nogen
Bekymring. Han ejede et smukt Hus udenfor Byen. Jeg
kom ind i en
statelig og smagfuld Bygning, smykket med Malerier
og Statuer.</p>

<p>Er Professoren hjemme? "Vi skal se ad." Jeg gav mit
Kort og blev straks ført ovenpaa. "De her! Nej, hvor
morsomt! og jeg, som vilde rejse til Kjøbenhavn for
at se Dem." Og han fortalte mig, at han netop havde
villet rejse til Danmark med sin Hustru og fra mange
Sider havde hørt saa meget Fordelagtigt om mig, at
han til hende havde sagt: En Ven vil vi faa der. -
Hun kom ind og bevidnede hans Ord. Jeg blev indbudt
til næste Dags Middag og Aften og maatte høre heftige
Beklagelser over, at jeg havde været fjorten Dage
i Dresden uden at søge Hettner op. Han talte et Par
Timer med mig, førte mig straks rundt i Skulpturmuseet
og gav mig hvad Underretning jeg ønskede. Af Danske
havde kun Fru Jerichau talt om mig; hun havde blot
vidst, jeg ikke var religiøs. "De kan tænke Dem, hvad
Indtryk det gjorde paa mig gamle Feuerbachianer." Og
med Harme tilføjede han: Ludwig Feuerbach døde for to
Uger siden den 13de September. Intet stort Blad skrev
et Ord derom, intet Universitet sendte Deputation til
hans Jordfæstelse. Saaledes er han, hvem vi skylder
vor ypperste Opdragelse, stedet til Jorden uden Sang
og Klang.</p>

<p>Det slog mig, hvor han trods sit regelret smukke
Ansigt lignede Renan i Udseende, Væsen, Manerer,
Maaden at udtrykke sig paa.</p>

<p>Det var velgørende for mig at høre, med hvilken
Inderlighed og Varme han priste min i Danmark
nedrakkede Bog. Næsten mest overvældede det mig, at
han, Hettner, Tysklands største Literaturhistoriker,
tilstod, først igennem min Bog at have lært Benjamin
Constant at kende, mens hjemme den usleste Recensent
kendte Alt, hvad jeg skrev om, forud og stemplede
det Alt som Lejebiblioteksromaner. Han fremhævede
min Fremstilling og Stil som noget for
Tyskerne nyt og usædvanligt, og lovede mig, at Bogen vilde 
blive overordenlig meget læst i Tyskland, hvad trods den 
første Støbnings store Ufuldkommenheder ogsaa skete.</p>

<p>Jeg udspurgte ham om de Naturindtryk og de
Samfundsforhold, fra hvilke den tyske Romantik gik
ud, som jeg netop var i Færd med at fremstille. For
ham var Romantiken Efterklang af Sturm- und
Drang Tiden, kun at den Naturbetragtning, der i
Den nye Héloise og Werther havde været følsom,
hos Romantikerne blev fantastisk. Bevægelsen var
parallel med den, hvortil Chateaubriands poetiske
Katolicisme i Frankrig gav Stødet. Alt, hvad Tieck
og Wackenroder havde anet og drømt om, fik sit
Holdepunkt da under Napoleon Klostrene ophævedes og
aabnedes, saa deres gamle Malerier kom for Dagens
Lys. Brødrene Sulpice-Boisserrée gjorde sig da til
Talsmænd for Middelalderens Kunst. Naturfantasteriet
var det nødvendige Sidestykke til Schellings og
Okens Naturfilosofi. Kærligheden til Middelalderen
medførte Had til Klassikernes Antikiseren. Da Lessing,
Schiller og Goethe havde betragtet Patriotismen som
Indskrænkethed, blev Romantikerne med Voldsomhed
tyske.</p>

<p>Faa mit Spørgsmaal: Tror De paa Æstetiken
og til hvilket Punkt? svarte han: "Jeg tror
som De ikke det allerringeste paa den gamle
spekulative Æstetik. For mig er Hegels, Vischers,
Zeisings, Herbarts, Zimmermanns, Lotzes Æstetik kun
Kalegoriengerassel. De har gaaet ad den rette Vej,
da De arbejdede Dem ud deraf. Det Skønnes Metafysik
beror paa den Taabelighed, at Skønhedsbegrebet skulde
vise sig frugtbart ved Kunstværkets Frembringelse,
dernæst paa den Taabelighed, at Kunsten skulde være
Naturen overordnet. Som Enhver véd, er den det i visse
Henseender, i andre ikke; der er Retninger, i hvilke
Kunstneren fortvivler om at kunne naa Naturen. Hegels
Æstetik var kun det filosofiske Genbillede af den
Schiller-Goetheske Forgudelse
af Antiken, Og jeg vil være gal, om jeg véd, hvad
Herbartianerne vil; Ingen tror mere paa dem.</p>

<p>"Den nærværende Reaktion imod Filosofien har to Aarsager: 
Feuerbach har, da vi var unge, sprængt Hegel, og 
Naturvidenskaberne fortrænger al Forhaands-Spekulation.</p>

<p>"Den ny Æstetik forholder sig til den spekulative
som Naturvidenskab til Naturfilosofi; den søger Love
ad Induktionens Vej. Den sande Æstetik er først en
Fantasiens Logik (der svarer til hvad man ellers
kalder den formelle Logik), den, som f. Eks. raader i
Eventyret, dernæst en Materialets Grammatik, jeg mener
de af Stoffets Beskaffenhed udledede Stillove. Lessing
forsøgte en saadan Grammatik i sin Laokoon, Freytag
i sin Dramets Teknik, Anselrn Feuerbach i sin Den
vatikanske Apollo. Sand Æstetik er dernæst Fantasiens
og Kunstens Historie. Ganske vist er de almene Love
faa, men netop som Grammatikens. Ogsaa Grammatiken
forandrer sig, alt som Sproget udvikler sig. Visse
Stillove er dog ubrydelige, de som afhænger af at
Stenen er tung og sprød, eller af at Dramet har
Dialogform. Men Pokker i Vold med Katederæstetiken!</p>

<p>"Naar man som ung kommer til Rom, falder alle
Kategorierne som Skæl fra Ens Øjne. Folk som
Zimmermann i Wien har Ingenting set. Det eneste
Gode, Vischer har skrevet, er hans Ungdomsarbejder
i Kritische Gänge; nu haaner han selv sin Æstetik;
men naar han skal bedømme noget, falder han paany
tilbage til sine Kategorier, das Erhabene, das
Komische osv."</p>

<p>Hvad der under disse Samtaler forundrede Hettner
og mig i lige Grad var den fuldstændige Enighed,
hvori vi befandt os uden nogensinde at have jævnført
vore Anskuelser. Hettner kunde denne Enighed være
ligegyldig; men mig gav den Tryghed. Thi jeg oplevede
paany., som to Aar tidligere overfor Stuart Mill,
at mit Instinkt havde ledet mig rigtigt,
saa jeg i mine Dannelsesaar intetsomhelst havde
at fortryde. Jeg følte mig nu sikker paa, at mine
nærmeste ældre Venner i Kjøbenhavn havde Uret, naar de
paastod, at mine første Afhandlinger var de bedste;
jeg havde tvertimod under min korte Forfattertid
tilbagelagt den samme Vej, ad hvilken Videnskaben i
de sidste tredive Aar var gaaet.</p>

<p>Hettner mente, vistnok med Rette, at den frejdigt
ukirkelige Aand, hvori hans store Værk var skrevet,
havde forhindret hans Ansættelse i Prøjsen. Han følte
sig ilde tilmode og ensom i det lille Sachsen, levede i 
sin Familie uden noget Forhold til det offentlige Liv.</p>

<p>Det almene Omdømme satte dengang den tørre,
ukunstneriske, af alle Muser forladte Julian Schmidt,
der drev moraliserende Kritik, højt over ham. Desuden
begyndte Hettner at føle sin ubundne filosofiske Maade
at behandle Literaturerne paa betragtet som halvvejs
dilettantisk af den filologisk uddannede Ungdom.*)</p>

<p>Han indførte mig i sin Familie, hvor hans elskværdige
anden Hustru dannede Midtpunktet. Ved Aftensbordet,
hvor en Del mandlig Ungdom var samlet, hørte
jeg enkelte politiske Ytringer, som da var mig
ny. Jeg var vænnet til at betragte Tyskland som den
med Forkærlighed angribende Magt og til at anse
Krigserklæringen fra Frankrigs Side som det blot
formelle Initiativ, der med overlegen Kløgt var
fremkaldt for at kaste Ansvaret for Krigen over paa
fransk Side. En af de unge Herrer ved Hettners Bord
mindede mig om, hvorledes Prøjsen for at undgaa Krig
faa Aar forinden var veget tilbage i Sammenstødet
angaaende Luxembourg. For denne Ungdom stod det, som
var Tyskland den fredelige Magt, der atter og atter
havde lidt under det overmodige Frankrigs Indfald
over Grænsen. I lange Tider havde</p>

<p>*) Smlgn. Samlede Skrifter XIV. 379 ff.
Tyskerne givet efter, saa de formelig var blevne
ringeagtede derfor; nu var Turen kommet til de andre:
Jetzt ist es an die anderen, sich zu ducken. Det
blev sagt muntert og med et Smil, men i den Stemning
af Selvfølelse, som Krigens Udfald naturligt havde
fremkaldt.</p>

<p>En Maanedstid derefter blev jeg i Berlin indført
i Frerichs Vinstue, hvor hver Aften en Gruppe
Forfattere samledes. Julian Schmidt og Hermann Grimm
var Hovedpersonerne, den første en lille grov, knortet
Skikkelse med Kartoffelnæse, den anden lang, værdig,
med usund Hudfarve og olympisk som en sand Svigersøn
af Bettina. Da jeg i denne Kres nævnte Hettners Navn
med Ærbødighed, blev man ikke behageligt berørt. Da
jeg udtalte min Kærlighed til den filosofiske Aand,
hvori hans Bøger var skrevne, blev der en Kunstpause,
hvorefter Grimm tørt bemærkede: Ich wüsste nicht,
dass Hettner ein Philosoph wäre.</p>

<p>Pudsigt var det at se de to Hovedpersoner i Kresen
saa ømt forbundne; thi medens Grimm mente at bevare
og videreføre den strenge Overlevering fra Goethe,
nedstammede Julian Schmidt i lige Linje fra den
moralske og patriotiske Menzel, Goethes bitreste
Fjende.</p>

<p>Med Ibsen havde jeg efterhaanden levet mig saaledes
sammen, at jeg følte, Afskeden vilde blive tung. Han
vedblev med at sige, han troede ikke paa, jeg vilde
rejse, og gjorde ikke andet end bede mig, ogsaa
for min egen Skyld, at blive hele Vinteren over:
"Jeg vil ikke tro, De tager bort".</p>

<p>Ved at være Vidne til den Jævnhed og Fasthed, hvormed 
han arbejdede her i Dresden, uforstyrret af Omverdenens 
Larm, maatte jeg med Vemod mindes mit Arbejdsliv i
Kjøbenhavn, der dagligt forstyrredes af Byens Larm, af
Folk, der bad om Tjenester, og af Avisernes Skraal. 
Og det forekom mig, som gjorde jeg Synd mod mig selv
ved at læse Aviser. Det gjaldt for mig kun om Et, at
samle mig, det var Betingelsen for at kunne handle. 
Al Frembringen krævede indre Ro uden Afbrydelser fra
Omverdenen. Ingen udviklet Mand burde taale, at
fremmede Fingre ragede i hans Helligdom, hvor hans
Sjæl sad og spandt. Al Frembringen var Spindelvæv,
mens den vævedes, og kunde da let sønderrives, selv af
Journalistfingre. Var den derimod fuldendt og kommet
ud i fri Luft, hærdedes den til Staaltraad og kunde,
godt vævet, holde et Aarhundred eller to.</p>

<p><pb n="9" />.</p>

<p>I Berlin, hvor jeg tilbragte det meste af et Par
Maaneder, fandt jeg til min Overraskelse mit Navn
saa udbredt og vel anset, at ikke faa Huse straks
aabnede sig for mig.</p>

<p>Til min Glæde erfor jeg, at den Maade, jeg behandlede
Literaturhistorien paa, tiltalte de finest Dannede i
Tyskland. Hvor jeg kom, kendte man mig ikke blot af
Navn, og da jeg saa langt yngre ud end mine tredive
Aar, fik jeg ikke sjældent det Spørgsmaal, om jeg
maaske var en Søn af min berømte Navne. Næsten alle
de Skribenter og Politikere jeg traf, og ikke faa
fremragende Kvinder som Fanny Le-wald, sagde mig de
artigste Ting for Oprindelighed i Tanker og Friskhed i
Stil, og den Yndest, der saaledes mødte mig, steg fra
Aar til Aar, ikke blot i Nordtyskland, men særligt i
Baiern og Wiirttemberg, saa jeg i de følgende Aar i
Miin-chen atter og atter traf Mænd, der ønskede mit
Bekendtskab, fordi de først havde stiftet Bekendtskab
med mine Skrifter. Jævnligt sagde man mig, hvad der
stod i Paul Heyses første Brev til mig: Vi har intet
Lignende i Tyskland.
Det Indtryk, jeg her modtog af det nye tyske Rige,
som den sejrrige Krig havde skabt det, og af det tyske
Samfund, saavidt det lod sig bedømme efter det Udsnit,
jeg havde for Øje, var stærkt og forblev af Betydning
for mig.</p>

<p>Paavirkningen føltes saa meget heftigere, som jeg
var pansret med Fordomme overfor Tyskheden, Fordomme
i flere Lag.</p>

<p>Til den gamle Uvilje, jeg som dansk fra Barndommen
havde næret, var senere kommet Sorgen over Tysklands
Triumf, og efter Opholdet i Italien et formeligt Had
til Tyskheden som skønhedsforladt og smagløs. For
mig stod det nye Rige som den europæiske Reaktions
faste Borg. Den nyoprettede Kejsertrone var for
mig et sammentømret Fortidssæde fra Historiens
Pulterkammer, frisk opmalt med ædelt Blod, og hvad
der havde besteget Tronen, var Middelalderen, "Drot
over alle Mørkets Riger", som jeg havde udtrykt det
i et Vers. De officielle Krigsdepeschers Blanding af
Sejrsglæde og Gudsfrygt havde givet mig det Indtryk,
at det nye Tyskland var forhyklet eller dumfromt;
paa alle Grænseomraader i Vest, i Nord og i Øst
hævdede det sig jo kun som Voldsherredømme.</p>

<p>Der forestod mig en stor Overraskelse. I de Krese
af det Berlinske Selskab, hvor jeg blev indført,
raadede en Aand, som var mindst en Menneskealder
forud for Aanden i Kjøbenhavn. Tonen var fri uden
at være uharmonisk; en Dannelse, der paa en Gang var
høj og grundig, stemplede Samtalerne og muliggjorde
et livfuldt og yderst lærerigt Samkvem. Dygtigheden
var ofte imponerende hos disse Mænd og Kvinder
i denne Stad med den rivende Fremgang, og deres
Kundskabsfylde virkede betagende, naar man kom fra
en By som Kjøbenhavn, hvor det usle Indhold af et Par
usle Aviser afgav Samtalestoffet. Man var her kommet
sammen fra de forskelligste Punkter i det nye Rige,
eller fra Østerrig eller
fra Schweiz. Emigranterne fra 1848, den tyske
Frihedskamps Ofre, var vendte hjem efter et
tyveaarigt Ophold i de nordamerikanske Fristater
og bragte et Pust fra fjerne Lande og Forhold med
sig. Hjemmefødnings-Væsenet i Kjøbenhavn tog sig i
Sammenligning med Alsindet i Berlin dobbelt sørgeligt
ud. Og med den Indbildning, at der i Danmark fandtes
mere Frihed end i Prøjsen, blev der hos mig til Gavns
ryddet op.</p>

<p>Hvad Aandsfriheden angik, der af nærliggende Grunde
laa mig mest paa Sinde, var overhovedet slet ingen
Sammenligning mulig. Den Forskningens Frihed,
for hvis Anerkendelse jeg kæmpede i Danmark, var i
dette Samfund gennemført, en Sag, paa hvilken der
ikke spildtes Ord. Jeg kom sammen med Hundreder af
Mennesker, tilhørende forskellige Livsstillinger og
politiske Retninger, men traf saa at sige aldrig
Nogen, hverken Mand eller Kvinde, der havde noget
Forhold til positiv Religion. Dette Land var mer end
noget andet Fritænkerlandet. Universitetsprofessorer
og Studenter, Købmænd og Politikere, Skribenter og
Redaktører, Adelsmænd og højfornemme Damer, Diplomater
og Officerer, ældre Fruer, unge Koner og Piger,
alle betragtede de den Teologi, i hvilken den danske
Almenhed levede og aandede, som et Stykke Middelalder,
de ikke blot havde bag sig, men for hvilket de havde
tabt Interessen. Og lige saa lidt spildte de Ord paa
deres Fritænkeri.</p>

<p><pb n="10" />.</p>

<p>Om det sociale Spørgsmaal taltes der fordomsfrit
og lidenskabsløst; Intet lignede den fjantede
Forskrækkelse, der havde mødt den begyndende
Arbejderbevægelse i Danmark. De fleste betragtede
Socialismen som en Vranglære, men uden Had eller
Vrede. Netop i disse Krese havde desuden
Lassalle bevæget sig og været det levende Bevis
for, at høj Kultur og Lærdom lod sig forene med
Overbevisningen om, at Samfundets økonomiske Ordning
stod for Fald. Tilmed havde alle de Ældre, Kvinder
som Mænd, i Aarene 1848-1849 været revolutionære,
og fra den politiske Omvæltning til den sociale var
der ikke langt.</p>

<p>Hvad mærkeligere var: i disse Krese fandtes
intet Fædrelanderi. Der var vel enkelte Damer,
mest saadanne, der var aldeles uberørte af fransk
Kultur, hvem Nationalfølelsen var steget noget
til Hovedet, og hvis Domme over fremmede Folkeslag
ikke var upartiske. Men man kunde jo ikke fortænke
en fremragende Kvinde, der havde oplevet Tysklands
politiske Ydmygelser og set dets Genrejsning, i at
hun svarede en Fremmed, der smagløst komplimenterende
sagde: Nu er det de Tyske, som er blevne la grande
nation: "Det har vi altid været". Iøvrigt var netop
overfor det slagne Frankrig den gode Tone i disse Hjem
sympatisk og saa hensynsfuld, at Overtrædelse af den
straffedes med Barskhed. Et af de gæstfrieste Huse i
Datidens frisindede Berlin, en virkelig Salon afgav
Rigsdagsmanden og Forlæggeren Franz Dunckers Hjem
foran i Potsdamerstrasse, hvor hvad man i Rusland
kalder Intelligensen havde et Samlingssted. Der
mødtes de allerfleste, som var fremragende i
frisindet Politik og Literatur. En Dag, da der var
nogle Franskmænd tilbords og anrettedes Haresteg,
tillod en chauvinistisk og noget grov Rigsdagsmand
sig den slette Vittighed, til en af de franske Gæster
at betegne Haren som hans Landsmand; Meningen var,
at Harerne løb som den franske Hær. Fru Lina Duncker
befalede ham, saasnart man havde rejst sig fra Bordet,
at forlade Selskabet og Huset.*)</p>

<p>*) Se Samlede Skrifter XIV.   212.</p>

<p>Mange af de Politikere, jeg traf paa, tilhørte
Oppositionen og følte sig som Modstandere af Bismarck
og hans Væsen. Hvad godt og gavnligt han havde
udrettet for Tyskland, det havde han efter deres
Opfattelse gjort efter Recepten i Faust som</p>

<p>                     ein Theil der Kraft, 
   die stets das Böse will und stets das Gute schafft,</p>

<p>men der var ogsaa andre, Politikere som Lægmænd,
der betragtede Bismarck efter Rigets Grundlæggelse
som vidtforskellig fra den ultraprøjsiske og
ultrakonservative Hedspore, han i sin Ungdom havde
været, og satte stor Lid til ham som til Rigets
fremtidige Styrismand. Hans Evner i udenrigsk Politik
var jo ubestridte, og i den indre Politik havde han
foreløbigt taget de gamle Medlemmer af det nationale
Parti, de nationalliberale, til Medarbejdere.</p>

<p>Mig personligt var Bismarck kraftigt imod; jeg havde
endnu hos ham mere Øje for den vældige Brutalitet
end for Genialiteten. Men Skikkelsen begyndte at
sysselsætte mig, som den sysselsatte alle andre. 
Hvad der tiltrak mig her, det var Manden, som stod 
saa fast i sine Sko. Her var en Mand, som vidste, 
hvad han vilde, og som havde udført det uden Vaklen.</p>

<p>Mer end et Aar igennem havde smaa Danskere tudet
mig i Ørerne, at jeg havde været hensynsløs, og det
lod sig hverken forsvare eller undskylde. Hvad jeg
mente, kunde være mere eller mindre berettiget, det
fik staa ved sit Værd; men jeg havde i min Optræden
været hensynsløs, og det skulde hævnes, derfor skulde
jeg bøde.</p>

<p>Her saa jeg nu paa Gaden, hørte i Rigsdagen, stødte i alle 
Samtaler og i hver Avisspalte paa Tidsalderens store</p>

<p>Mand, han, hvis Færd overalt betegnedes med Stikordet
Hensynsløshed - hvilket Indtryk gjorde det ikke paa
mig, da jeg i et af hans Breve ved Gennemlæsning
stødte paa Sætningen: Ich bin umgekehrt lange nicht
rücksichtslos genug, eher feige. Den Sætning satte
Staal i min Ryg. Den passede paa mig, var som skrevet
for mig. Jeg havde jo, for at faa mine Lærdomme til
at glide ned, ladet mig forlede eller overtale til
et Maadehold i Polemiken, der havde vist sig aldeles
unyttigt. Fra nu af var der ikke den Magt paa Jorden,
der skulde bevæge mig til at give Køb.</p>

<p><pb n="12" />.</p>

<p>I denne Stemning var jeg, da jeg i Berlin for
første Gang gennemløb nogle af Ferdinand Lassalles
Flyveskrifter. Som Indledning til Studiet af dem
gennemlæste jeg Spielhagens udmærkede Roman In
Reih' und Glied, til hvis Hovedperson, Leo, Lassalle
har staaet Model. Jeg havde da lige lært Friedrich
Spielhagen personligt at kende. Han stod paa Højden af
sin Almenyndest, var frisk, veltalende og gæstfri. Den
røde Radikalisme i hans Bøger tiltalte mig, især som
den kom til Orde i Romanen om Lassalle, fast og fri
for Deklamation.</p>

<p>Lassalles egne Smaaskrifter ramte mig personligt,
slog ned i mig som længe ikke noget Trykt havde
gjort. Ikke ved deres Form; thi den var ofte smagløs;
ikke ved deres Indhold; thi hverken ældre tysk Politik
eller Statsøkonomi laa mig særligt paa Hjerte; men
ved den Personlighed, som her fik Udtryk, jernhaard,
derfor ubøjelig, overlegen ved Kundskab og Klarhed,
derfor skridende hen over officielle Anklageres og
private Angriberes Modstand, som eksisterede den ikke,
ikke desmindre i høj Grad politisk, og
endelig ridderlig, elegant, genial - paavirkende selve 
Bismarck, profetisk forudskuende Begivenhedernes Gang.</p>

<p>Lassalle styrkede mit Indtryk af, at Datidens
Borgerskab var gaaet til Grunde i Filisteri, og at
ingen Skribent, der vilde udøve nogen Indflydelse,
maatte forsømme at henvende sig til Arbejderstanden.</p>

<p>Ogsaa hos ham var Grundtrækket: Hensynsløs Fasthed. 
Det samme Grundtræk skulde, trods min gennemgribende 
Ulighed med ham som Personlighed, ogsaa blive mit. 
Min Skæbne havde den Lighed med hans, at jeg havde 
faaet talløse Hadere at tumle.</p>

<p>HJEMME OG UDE</p>

<p><pb n="1" />.</p>

<p>Den første December var jeg igen i Kjøbenhavn og
udrustet med en ny Besluttethed til at genoptage og
uddybe mit Arbejd. Jeg havde længe forinden begyndt
at sætte mig ind i det umaadelige Stof, som Tysklands
romantiske Skole afgav; men efter at have gennemlæst
et halvhundred Bind og følt mig ude af Stand til
at fastholde deres Væsen og forme dem i Grupper,
havde jeg opgivet Ævred, og nu havde jeg glemt de da
gennempløjede Bøger og maatte begynde forfra paany.</p>

<p>Jeg kunde ikke helt gaa op i mit Arbejd. Bl. A. gjorde
Literaturselskabets Mathed mig mange Sorger; jeg
holdt Foredrag deri og stræbte at foranledige Andre
til det samme. Lidt forstyrrede ogsaa danske og nogle
tyske Presse-Angreb mig. Men jeg arbejdede skarpt,
samlede i December Maaned Stof og begyndte i Januar
Udarbejdelsen. I de første Dage af 1873 skrev jeg
Indledningsforedraget til Den romantiske Skole i
Tyskland, i Februar averterede jeg Forelæsningerne og
sluttede dem i de sidste Dage af Marts; Anstrengelsen
var meget stor, og neppe var den overstaaet, saa lod
jeg Bogens Trykning begynde. Den var til Ende ved
Slutningen af April.</p>

<p>I Maj skrev jeg min Afhandling om Carsten Hauch,
der sluttede sig til Bogen, men behandlede en indfødt
Romantiker med den Kærlighed og Sympati, jeg alene
havde kunnet vise Kleist iblandt de tyske.</p>

<p><pb n="2" />.</p>

<p>Fra 1. Juni til 1. Oktober var jeg paany i Tyskland.</p>

<p>Efter et længere Ophold i Berlin traf jeg som aftalt
sammen med J. P. Jacobsen, min Broder og dennes
unge Frue i Dresden, hvorfra vi gjorde Udflugter
i Omegnen. Vi spiste en Dag paa et af de smukkeste
Punkter i sachsisk Schweiz ved Prebischthor, hvor
Bjerget danner en naturlig Bue, og var i Øjeblikket
de eneste, som opholdt os paa Pladsen. Vi nød den
dejlige Udsigt, der indrammedes af Bjergbuen, og
den fuldstændige Ro, da et skrattende Hornorkester
lige i vor Nærhed gik løs paa Udførelsen af det
ene Musiknummer efter det andet. De falske Toner
forstyrrede Stemningen, fornærmede Naturen. Vi
besluttede at give Musikanterne rigeligt Penge -
imod at de holdt op med at spille, mens vi sad der.</p>

<p>De afslog ikke Pengene, men tog naturligvis Sagen ilde
op, og da efterhaanden flere og flere Spadserende
fra Dresden indfandt sig paa Plateau'et, og savnede
Musiken, der var dem kærere end Naturen, beklagede
Musikanterne sig os uafvidende til de Nyankomne over
vort Forbud, der, alt eftersom Pladsen fyldtes, satte
de Tilstedeværende i Raseri. Vi var uskyldige nok
til at tro, vi havde handlet til fælles Bedste. 
Men vi blev revne ud af vor Vildfarelse, da vi saa
os som Genstand for hadefulde Blikke og haanlig
Pegen. Øjensynligt var der noget i Gære mod os i
Folkemængden.</p>

<p>Man havde - ganske spirituelt af en tilfældig Hob - ladet 
hente et Par Lirekassemænd fra nærmeste By, og i det 
Øjeblik vi beredte os til at gaa ned ad Bjerget, var vi
omringede af en haangrinende Masse paa flere hundrede
Sachsere, der anbragte en Lirekasse paa hver Side
af vor lille Gruppe, som med forfærdelige Mislyd
spillede hver sin Melodi lige i Ørene paa os den
hele Vej ned. Forgæves forsøgte jeg en Forklaring;
Lirekasserne og Brølet overdøvede min Stemme. Der
var intet andet for end at væbne sig med Filosofi;
men Vejen var lang, og bestandig forøgedes Antallet af
dem, der indesluttede os. J. P. Jacobsen bevarede som
vi andre sin Ligevægt; havde vi taget til Genmæle, var
vi blevne overfaldne; thi, pudsigt nok, Forbitrelsen
hos vore Forfølgere steg bestandig, alt som der kom
flere til. End ikke paa Stationen slap de os, og da
vi steg ind i en Jernbanevogn, sprang de, som forud
sad i den, ud for ikke at forveksles med os eller
blive slaaede sammen med os.</p>

<p>Jeg lærte her paany, hvad det fører til at ville
reformere, at ville bringe falske Toner til Taushed.</p>

<p>Saa tidt jeg i de følgende Aar var Vidne til den
danske Almenheds stadigt stigende Harme imod mig og
læste Udgydelserne i de danske Aviser, var det mig,
som tudede Lirekassemusiken fra sachsisk Schweiz
paany i mine Øren, baaren af Hobens Hujen og Skraal.</p>

<p><pb n="3" />.</p>

<p>Vi tog over München til Tirol, hvor vi tilbragte
nogle Dage i en smuk Natur, der af Jacobsen dog
føltes som fremmed og langsomt gennemtrængelig
for ham. Vi overværede i Brixlegg en Opførelse af
Passionshistorien, vistnok en Efterligning af de
religiøse Skuespil i Oberammergau. Man sad paa
Træbænke under aaben Himmel, tæt sammenpressede og
ubekvemt. Forestillingen varede, med en Middagspause
paa nogle Timer, hvorunder vi spiste i et
Værtshus, fra Morgen til Solnedgang. Men vi oplevede
ogsaa som Tilskuere meget. I Forspillet optraadte Adam
og Eva, som fristedes af Slangen og faldt. Ellers
havde Frelsen jo ikke været nødvendig. Frelserens
Lidelseshistorie blev ikke løsrevet fra dens
mange Forudsætninger. Og den spiltes med hver
bibelsk Enkelthed og med mange Tilføjelser efter
Overleveringen f. Eks. den om Pontius Pilatus'
Hustrus Drøm. Det Hele havde været fængslende ved
dets Barnlighed, ifald kun Hovedpersonen var bleven
uskyldigt spillet. Men den Landsbyhaandværker, som
forestillede Jesus, var lutter Affektation og grim at
se paa med sine pomadiserede Hængelokker. Han skabede
sig grueligt, da han vaskede de tolv Apostles temmelig
rene Fødder.</p>

<p>Gudsmoder spilledes af en skikkelig Tirolertøs i
en ildeklingende Mundart og med falske Betoninger
f. Eks.: O du mein geliebter Sonn, soll ich dich
am Kreiz sehen! Korføreren havde en Gang som en And. 
En naiv Tiroler-Pilatus hørte til de morsommere
Figurer.</p>

<p>Men tilsidst var vi dødtrætte, og det var formelig
en Lettelse, da Soldaten stødte sin Lanse i den 
Korsfæstedes Side og gennemstak en blodfyldt
Okseblære, saa Blodet strømmede ud. Der kunde da ikke
være langt tilbage.</p>

<p>Nok saa interessant som Opførelsen var Tilskuerskaren,
der med faa Undtagelser bestod af Egnens Bønder og
Bondekoner. Enkelte var hjertegrebne; en gammel
Tirolerkone græd inderligt og syntes at erfare
Historien for første Gang.</p>

<p>I Innsbruck, hvor mine Rejsefæller og jeg i Domkirken
havde beundret Relieferne og de harniskklædte Fyrsters
og Ridderes Statuer, skiltes vi ad.
<pb n="4" />.</p>

<p>Jeg rejste tilbage til München for at tilbringe nogen
Tid i Paul Heyses Selskab.</p>

<p>Hans Roman Kinder der Welt, der først udkom i
Feuilleton til Spenersche Zeitung, havde fængslet mig
saa stærkt, at den førte os sammen. Siden Oktober 1872
havde vi staaet i levende Brevveksling. Heyse, der
med usvigelig Sikkerhed lod sig lede af sit Naturel,
havde langsomt udviklet sig fra det Følelsesfulde,
næsten Kvindelige, til det Faste og Mandige og fra
altfor stærk Pietet til det Mod, der bekender en ilde
hørt Overbevisning. Skønt mer end fyrretyveaarig
havde han bevaret en ganske ungdommelig Modtagelighed
for andre Mænds Væsen og Tanker. En Plads var netop
da tom i hans Indre, da han lige havde mistet sin
bedste Ven, en Sjæl af Guld og en sand Poet, Hermann
Kurz. Det faldt i min Lod at tiltræde Arven efter
ham. Forholdet mellem Paul Heyse og mig blev snart
inderligt og besegledes ved det fortrolige Du, skønt
Heyse var tolv Aar ældre end jeg.</p>

<p>Han skrev til mig: "Af alt, hvad Frugtbringende
mine Stjerner har skænket mig, takker jeg dem mest
for min aldrig borttørrende Evne til Venskab og
min lidenskabelige Trang dertil som trods Alt,
hvad der er blevet mig ranet, bevarer mig mod at
forarmes. Ved din første Tilnærmelse fornam jeg hint
hemmelighedsfulde Slag paa Døren til mit Inderste,
som jeg ellers kun har oplevet, naar en ny Forelskelse
meldte sig. Langt udover enhver Interesse for dit
aandelige Arbejd har alt Menneskeligt i dig draget
mig til dig, og denne stille Naturmagt er fra da af
kun blevet stedse stærkere befæstet."</p>

<p>Som adskillige Mænd udvikles gennem en Rækkefølge af
Forbindelser med Kvinder, af hvem de lærer mindst lige
saa meget som de bringer dem, saaledes gives der Mænd,
til hvis Udvikling det hører, at deres Aand en Tid
lang indgaar Ægteskab med en anden Mands Aand. Her
finder da en gensidig Befrugtning Sted. Faa denne
Maade er ikke sjældent min personlige Udvikling
foregaaet.</p>

<p><pb n="5" />.</p>

<p>Det første, Paul Heyse læste af mig, forekom ham
altfor stærkt at betone Forholdet mellem Literaturen
og Tidsalderen, hvori den opstod, og bragte ham til
at opkaste det Spørgsmaal: Ved hvilke Kendetegn lader
det sig skelne, om et Kunstværk er fremgaaet af en
Tidstrømning eller overhovedet er ejendommeligt
for den? Han skrev: De fjernest liggende og mest
personlige Tilskyndelser kan virke saa stærkt paa
en Kunstnersjæl, at der opstaar et Værk, som river
Tidsalderen med sig saa at sige mod dens Vilje, det
vil sige uden noget Forhold til den øjeblikkelige
Tidsaand, der da ogsaa snart ryster Kunstværket af
sig. Falske Smagsret-ninger er blevne paatvungne
Kulturen af blændende Talenter. Ensomme, højtragende
Værker er naaede til os, hvorfra man aldeles ikke
kan slutte til en beslægtet Retning hos de Samtidige,
der ikke forstod deres Ophavsmand og neppe vidste af
hans Tilværelse.</p>

<p>Naar jeg hertil svarte, at Alt var betinget,
saa Intet kunde staa udenfor Sammenhængen, gjorde
Heyse gældende, at denne Sammenhæng i Aandslivet var
meget løsere og lune-fuldere end i Naturlivet, idet
Kræfternes og Safternes Blanding fuldbyrdedes efter
langt uberegneligere Love end i Fauna'en og Flora'en.</p>

<p>Naar jeg hævdede, at de Tanker hos et Geni, der
har oplyst en Verden, ikke lød andre Love for
Idé-Associationerne end dem, der raader i den
enfoldigste Tankegang -
ligesom den Gnist, der stak Moskva i Brand, ikke var
kemisk forskellig fra den, ved hvilken en Landsbypræst
tænder sin Pibe - saa svarte han, at der var stor
Forskel paa de barnlige Tidsaldere, hvor den Enkelte
endnu ikke gjorde sig gældende, saa Værkerne mest
var navnløse, og de højtkultiverede Tider, hvor det
geniale Individ isolerer sig i selsom og dog fuldt
berettiget Frembringelsesdrift og saaledes bliver
Ophav til Værker, der løfter sig op over deres Tid
og det Folk, hvoraf de oprandt.</p>

<p>Naar jeg overfor ham gjorde gældende, at vi var
tøjrede, skrev han til Svar, at det var sandt nok,
men hvad det kom an paa var Tøjrets Længde. Hvis en
Ged havde saa langt et Tøjr, at den kunde gaa fra
Marken helt op paa Bjerget og fodre sig med Alpeurter,
saa deres Aroma sporedes i dens Mælk, saa kunde ikke
deraf sluttes, at disse Urter voksede paa det Lavland,
hvor alle de andre Geder søgte deres Næring.</p>

<p>I Virkeligheden sagde jeg brevligt kun Heyse saa meget
imod som var nødvendigt for at bringe ham til fortsat
Udfoldelse af hans Synsmaade; thi - som han ogsaa
tidligt følte - vor Uenighed var kun en Ordstrid;
inderst inde var jeg ikke mindre tilbøjelig end han
til Tro paa den Enkeltes Magt og Ret, og forsaavidt
den filosofiske Determinisme nogen Tid havde dulgt mig
selv den lidenskabelige Individualisme, der slumrede
i min Sjæl, saa blev den mig nu bevidst under det
første Halvaars Brevveksling med Heyse.</p>

<p>Da vi endelig mødtes, opdagede vi derfor til vor
Overraskelse, at hvad i al Verden vi end berørte,
Forhold, Personer, videnskabelige Spørgsmaal, saa
herskede der den latterligste Overensstemmelse
mellem os.</p>

<p><pb n="6" />.</p>

<p>Jeg stod nu i München for første Gang udenfor hans
Dør. Hans sekstenaarige Datter lukkede op: Dr. Heyse
ist nicht zu sprechen; hun tog saa mit Kort og
udraabte: Für Sie freilich!</p>

<p>Heyse var apollonisk smuk, havde baade Værdighed og
Ynde, et dejligt Haar, bleg Lød, store blaa, blege,
men lysende Øjne. Der var noget nervøs anstrengt over
ham. - Vor første Samtale varede seks Timer, og da jeg
sagde Farvel, udbrød Heyse: Med Dem kunde jeg tale
i hundrede Aar. - Vi havde i den Grad talt hinanden
efter Munden, at jeg, især paa Grund af det nyligt
Oplevede hos Hettner, et Øjeblik fik det Indtryk: 
Alle fornuftige Mennesker paa Jorden er i Grunden 
enige og kun det meget Vrøvl, der siges om dem af 
Pakket, fremkalder Skinnet af en tilsyneladende Uenighed.</p>

<p>Grundlaget til vort Venskab lagdes i denne Sommer
<pb n="187" />3, da Heyse stadigt søgte mig paa mit Hotel og
indførte mig i sin Kres, medens jeg paa det kongelige
Bibliotek i München flittigt studerede til min
Bog Reaktionen i Frankrig. Men i det følgende Aar
opfordrede han mig stadigt til at vende tilbage. 
Han havde bygget sig et smukt Hus i Louisenstrasse,
tæt op ad den store offentlige Have. Der ventede
et Værelse paa mig midt i det Grønne, hvor Fuglene
udenfor Vinduerne holdt godt Naboskab. Og i 1874
tilbragte jeg da to Gange en Maanedstid som Gæst i
Heyses Hus og lærte ham selv og hans Venner endnu
nøjere at kende. Da vi det Aar skiltes, forekom vort
Samliv ham kun som Smorgåsbordet hos Svenskerne,
hvorefter først det egentlige Maaltid skal finde Sted,
og virkelig varede vor fortrolige Brevveksling en
fuld Snes Aar.</p>

<p>Vore Naturer var dog højst forskelligartede, men netop
derpaa beroede vel den gensidige Tiltrækning. Naar
jeg under vort Samliv fremkom med de mange kritiske
Indvendinger, jeg havde paa Hjerte, angaaende Heyses
Fremstillingsmaade og personlige Stil, indrømmede
han mig mangt og meget, som han ikke kunde ændre uden
at gøre Vold paa sin Natur, men forsvarede sig paa
andre Punkter med overlegen Dygtighed.</p>

<p>Undertiden kunde det falde mig ind at spille
Mérimée ud imod ham; thi endnu paa dette Tidspunkt
overvurderede jeg ikke lidet dennes forbeholdne
Kunst. Heyse svarte da: Man maa gøre sig Rede for,
paa hvilket Publikum Forfatteren har tænkt og for
hvem han har skrevet, om for en Samfundsklasse som
de fleste Franskmænd eller for en selskabelig Kres af
Verdensmænd og Verdensdamer som Mérimée eller for sig
selv og sin Genius som en Shelley eller Hölderlin. Man
kan jo desuden skrive for et helt Folk, for et Koteri,
for sin Elskede, for en Flok fortrolige Venner.</p>

<p>Heyse hævdede, at medens Mérimée skrev for
Verdensmænd, skrev han selv i Grunden alene for sig
selv. Han var gennemtrængt af den Overbevisning,
at kun i sine store Instinkter var Massen bevæget
af noget Guddommeligt; alt Kunstnerisk var blot for
de Faa. Hans eget Publikum var mere og mere smeltet
sammen. Hans unge Svoger, Maleren Johannes Kugler,
var den af hans Læsere, som havde det fineste Blik;
men han led af en uhelbredelig, kvalfuld Sygdom. 
I Begyndelsen af December 1873 forsøgte han en Nat
at gøre Ende paa sine uudholdelige Lidelser. 
Da det syntes, som vilde han ikke mere vaagne af
Opiumssøvnen, drak hans Moder, der kun havde levet 
for ham, den Gift, han havde levnet i Flasken. Hun 
fandt Døden, men han vaagnede op paany og til 
Bevidstheden om at have voldet sin Moders Død. 
Otte Dage levede han endnu i frygtelig Sjælekval, 
og i den Tid gjorde han fire mislykkede
Selvmordsforsøg. Kærlige Venner bragte det Offer at 
lægge Alt til Rette for ham til det femte Forsøg, 
der lykkedes ham. Heyse, der var det nærmeste Vidne 
til disse Rædsler, og der ikke mere i München havde 
nogen daglig Omgang af jævnbyrdig Art, følte sig mere 
og mere drevet tilbage til sig selv. Han arbejdede,
som man iøvrigt altid bør arbejde, med Skyklapper for 
Øjnene, for ikke at adspredes.</p>

<p>Under disse Omstændigheder var det, at min kritiske
Opfattelses Føletraade efter Heyses eget Udtryk naaede
ind til hans Hjerte. Han havde fundet den Kritiker,
der i det Store og Hele forstod ham, og han værgede
for sit Væsen mod det Krav til Ufølsomhed, jeg i min
Afsky for det Blødsødne stillede til ham som Digter.</p>

<p>Han sagde: "Om Mérimée som Digter gælder ikke Goethes
Ord:</p>

<p>   Ihm gab ein Gott zu sagen, was er leide.</p>

<p>Den, der er ene med sin Genius, føler det ikke som
en Nedværdigelse at udtale sine Følelser for Mængden.</p>

<p>"Det er sandt, at naar Jean Paul græder med sine Helte
og Heltinder, vender den moderne Læser sig med Uvilje
bort. Men naar Goethe i Valgslægtskaberne udbryder:
"Jammervoller brachten kaum jemals in solcher Nähe
Liebende eine Nacht zu", saa er vi ham taknemmelige
for, at han lod sig overmande af Følelsen. - Byron
var visselig ikke følevorn, og han har dog fremstilt
Haydee ganske anderledes blødt og ømt end Homer
Nausikaa. Hvorfor skulde Kunstneren give Afkald paa
den Tiltrækning, som et stort Menneskes lidenskabeligt
bevægede Sjæleflamme udøver paa Blikket!"
<pb n="7" />.</p>

<p>Af Venskab for mig lærte Heyse sig Dansk.</p>

<p>Han satte sig ind i mine hjemlige Forhold og mente,
jeg ikke havde nogen Udsigt til Sejr, med mindre jeg
kunde danne et Parti, om saa fra først af kun paa
et Dusin Mennesker, der stod fast om en Fane. For
mig ganske ene troede han det ikke muligt at føre
en Kamp mod den Magt, mod hvilken efter Heines Ord
"selv Guderne kæmper forgæves". Men han fandt med
Rette Partisansen meget svagt udviklet hos mig. -
Du er, sagde han, for trodsig til at bruge de
smaa demagogiske Midler og til at gøre dig gemen
med de Gemene. Men du maa gøre det, ifald du vil
stifte Parti. Saadan talte vise Mænd jo allerede til
Coriolan; men han forblev den, han var, og vi føler
med ham; al Sandhed er af aristokratisk Natur, selv
om den gælder de Arbejdende og Nødlidende.</p>

<p>En Oprejsning overfor de nedsættende Domme i
Danmark fandt jeg langt mer end i den tyske
Kritiks velvillige og anerkendende Udtalelser i
Paul Heyses private Domme. Da jeg sendte ham anden
Del af Hovedstrømninger, skrev han: "Min første
Dom er stadfæstet. Jeg kender ingen Skribent, hvis
Esprit saaledes i hvert Øjeblik forbliver Karakter,
og hos hvem der er saa lidet Overskud af Formen
udover Indholdet, saa ringe Eftergivenhed overfor
Stilkunster og dog saa megen Glans og Effekt." Da han
læste det første Udkast til min Lassalle, skrev han:
"Her finder jeg din arte che studia di non parere, din
lødige Prunkløshed, din Kunst at tale under fire Øjne
med Læseren og samtidigt til Alverden, denne slanke,
redelige og dog bøjelige Stil, af hvilken Pointerne
springer ud med en saa stilfærdig Naturkraft som
Knopperne af Grenen - kort sagt Alt, hvad der
ved Anlæg og ved alvorligt Arbejde er dit og hvad der er saa 
sjældent som Foreningen af Slange-Klogskab og Due-Enfold.«</p>

<p><pb n="8" />.</p>

<p>Paul Heyse havde en Naturtilbøjelighed til at se
Tingenes lyse og lykkelige Side, der stødte haardt
imod den Vane, der uvilkaarligt havde udviklet sig hos
mig til straks at se, hvor forbandet Alting i Grunden
var. Han betragtede det som en Slags Pligt at skildre
Menneskene bedre og større end de i Gennemsnit er;
han vilde gerne styrke Enhvers Selvagtelse og give
ham Mod til at fortsætte Livet. Al hans Higen gik
ud paa at aflokke Tilværelsen, den tilsyneladende
prosaiske, saa mange Glimt af Ynde og Skønhed som
muligt, men især paa at vise, hvor højt vi kunde naa,
naar vi anspændte alle vore Kræfter.</p>

<p>Heyse havde da noget ved sig, der meddelte Glæde ved
Eksistensen. Han virkede mildnende paa Bitterhed og
Skarphed, lægende paa Sindets aabne Saar. Skønt han
ikke var bleven forskaanet for store Sorger og særlig
var bleven haardt ramt ved Tabet af to Smaabørn,
maatte han kaldes Typen paa en lykkelig Mand, udvortes
smukt og indvortes rigt udstyret af Naturen, tidligt
beskyttet og fremmet af en højsindet Fyrste, der ikke
blot havde skænket ham sin Yndest og kaldt ham til den
By, hvor Heyse følte sig saa veltilpas, at han efter
Kong Max's Død ikke mere havde forladt den, men ogsaa
bragt ham i tidlig Forbindelse med den lille Skare
af udsøgte Talenter, Kongen havde samlet om sig.</p>

<p>Af dem var de fleste nu forspængte til andre Byer eller 
døde; enkelte var endnu i Live, som Hermann Lingg, et stort 
lyrisk og episk Talent, en uskyldig og værdig Digter,
hvis mindste Ytring havde Farve og Klang. Da jeg
spurgte ham, hvorfor han havde indladt sig paa at
skrive nogle Artikler for Paul Lindau, det ikke
kunde more ham at udarbejde, svarte han: han giver
mig haarde Dalere derfor.</p>

<p>Som Naturelsker og Skønhedselsker havde Heyse sit
andet Fædreland i Italien, til hvilket Land han
henlagde en Mængde af sine Digtninge, og hvor han
ogsaa senerehen tog varigt Ophold. Han forherligede og
forskønnede de italienske Folke-Egenskaber, fordi han
i Italien fandt en af Refleksion uopløst Naturlighed,
og medfødt Skønhed som medfødt Skønhedssans. Der var
noget i hans Stiliseren af den italienske Kvinde,
som mindede lidt om Leopold Roberts.</p>

<p>Men ogsaa den baierske Stamme var ham kær ved det
Saftige, Naturvoksede i Racen. Det morede ham,
at en ung, ugift Tjenestepige, han fæstede, paa
Spørgsmaalet, om hun havde noget Barn, fornærmet havde
svaret: Jeg er 21 Aar, og saa grim er jeg da ikke,
at jeg ikke skulde have et.</p>

<p>Det nordtyske Væsens Forstandskølighed og
Forstandsskarphed tiltalte ham mindre; fransk Væsen
var ham nærmest imod. Han havde aldrig været i nær
personlig Berøring med Franske; af nyere franske
Digtere var Victor Hugo ham en Gru, mens han neppe
tilfulde vurderede nogen anden af dem end Musset.</p>

<p><pb n="9" />.</p>

<p>Der udgik Harmoni fra Paul Heyse; han var fredeligt
og rent kunstnerisk anlagt. Men paa et enkelt Omraade
var han uforsonlig og stridbar, det var med Hensyn til 
Spørgsmaalet: Tankefrihed mod Kristenhed. Han betragtede 
det som en Vanære for den moderne Kultur, at de
Dannede mange Gange forholdt sig mindre frit til vore
Dages Folkereligion end dannede Romere paa Ciceros Tid
havde forholdt sig til Datidens. Han satte Buddhaismen
over Kristendommen i dens Omsorg for Dyrene.</p>

<p>I sin Roman Kinder der Welt gjorde han opmærksom
paa den Fare, der truede det ny Tyskland fra den
bestaaende og anerkendte Kirkelighed som fra det
skinhellige Væsen. Han undgik ikke at genfrembringe
en oftere set Variant af Tartuffe-Skikkelsen i sin
Lorinser; men Romanen kom netop i det rette Øjeblik,
hvor den føltes som en Begivenhed, og den kom dem til
Undsætning, der var stedte i Kamp mod den forældede
Overtro, der endnu gjaldt for Religion. Jeg for min
Del sørgede for at faa den oversat paa Dansk; men
Oversættelsen kom til at forvolde mig mange Sorger
og megen Tidsspilde. Hegel, der havde paataget
sig Udgivelsen, men som nødigt vilde offentliggøre
noget, der voldte Gejstligheden Anstød, skræmmedes
ved enkelte uforsigtige Ytringer om Bogen, der
var faldne fra aabenmundede Tilhængere af den nye
Retning. Oversætteren, en ung begejstret Nordmand,
viste sig, ikke at være Arbejdet voksen og maatte
opgive det midti. Og imens udgav, trods Heyses
Protest en anden dansk Forlægger en konkurrerende
Oversættelse. - Hvor dogmatisk Tankegangen dengang
var, kan maales paa den Opsigt, Bogen i Danmark
saavel som i Norge gjorde ved sin Aandsretning, og
paa de platte Beskyldninger, en Faust-Oversætter i
Norge rettede imod den.</p>

<p><pb n="10" />.</p>

<p>Omgangslivet i München var storstadsagtigt og frit. 
Om Eftermiddagen traf en Mængde forskellige Mennesker, 
der havde Interesser tilfælles, hverandre i en Have 
Zum Achatz</p>

<p>hvor der udskænkedes ypperligt Øl fra Fadet, og hvor
man samtalte en Times Tid eller mer. I Kunstner-
og Forfatterverdenen var det Tonen, at man omgikkes
uden at vise personlig Nysgerrighed, kun optaget af
Formaal, Kunstspørgsmaal, Tanker og Teorier. Man
kunde have kendt en Mand i flere Aar uden at vide,
om han var gift eller ej.</p>

<p>Man havde Fordelen af et selskabeligt Samliv, der
medførte en Krydsild af Ideer, uden at man behøvede
at vise eller nyde Gæstfrihed. Man beholdt den fulde
Raadighed over sin Tid som over sine Penge.</p>

<p>I Hjemmene modtoges kun de nærmeste Venner. Til Paul
Heyses Omgangskres hørte den sære og lærde Michael
Bernays, Universitetsprofessor i Literaturhistorie,
der havde gennemført den samme strengt filologiske
Metode overfor den nyere Tids Frembringelser,
som saa længe havde været anvendt overfor de
antike. Han havde skrevet en Bog om den Schlegelske
Shakespeare-Oversættelses Vorden paa Grundlag af
Haandskrifterne. Han havde renset Goethes Werther for
oprindelige, som for senere tilkomne Trykfejl, ganske
som Madvig havde renset Livius for Afskriverfejl. Han
var den lidenskabeligste Goethedyrker, og da han var
udrustet med Hukommelse som en Mnemotekniker, kunde
han fremsige Egmont eller Iphigenie udenad fra Ende
til anden, ikke at tale om Balladerne eller de mindre
Digte. Han vidste paa en Prik, hvor hver Sætning, man
vilde anføre, stod hos Goethe. Som Literaturhistoriker
kunde han ved sine Forelæsninger paa Universitetet
glæde sig ved stærkt Tilløb.</p>

<p>Religiøst var han anderledes sindet end Heyse. Han
betragtede Daaben efter Heines bekendte Udtryk som
Adgangskortet til den moderne Kultur, og da han var
født Jøde, havde han ladet sig døbe, en Sag, Heyse i
sit stille Sind ikke agtede ham for. Ved sin grundige
Lærdom kunde
han bibringe Samtalen et nyttigt Element, om han end
frastødte ved et Stænk af Pedanteri.</p>

<p>En polar Modsætning til Bernays var den unge Elsasser
Ludwig Schneegans, en sværmerisk og poetisk Sjæl,
lyrisk og dramatisk anlagt, ligeligt fransk- og
tyskdannet, som med Begejstring fremsagde Victor
Hugos Le Satyre, som han sandsynligvis var den eneste
i München, der kendte. Fattig som han var, maatte
han for at tjene sit Brød skrive Teaterstykker, hvis
Æmne og Plan Kong Ludvig II opgav ham, saa Stakkelen
arbejdede med paaholden Pen. Han forærede mig sine
Skuespil, og de var overraskende læselige. De spiltes
en enkelt Gang for Kong Ludvig alene, mens Teatrets
Tilskuerplads laa nedsænket i Mørke, og opdagede
Kongen trods Mørket, at en anden Dødelig, Mand eller
Kvinde, havde faaet Indpas, blev den Paagældende
uddrevet uden Naade, efter at Kongen havde sikret sig
den Dumdristiges Navn. Schneegans var forelsket og
upraktisk, havde paa det erotiske Omraade ikke mere
Held med sig end paa Dramaturgiens.</p>

<p>En tilrejsende Gæst, der hyppigt saas, var Wilhelm
Hemsen, Bibliotekar ved det kongelige Bibliotek i
Stuttgart, en smuk, skægget Mand, Nevø af Friedrich
Theodor Vischer; han forestillede sig for mig som "en
varm Beundrer af Hovedstrømningerne" og blev mig kær.</p>

<p>Omgangsven af Paul Heyse var ogsaa den gamle
Æstetiker, Moritz Carrière, hvem jeg kendte godt før
jeg saa ham, da jeg i min Universitetstid, iøvrigt
med ringe Udbytte, havde læst hans systematiske og
kunstbegejstrede Skrifter. Han havde tilegnet sig
de forskelligste Lærdes Meninger og bearbejdede dem
uden synderlig Oprindelighed. Hans Stil bestod af
Sætninger i Anførselstegn, gik, som Tyskerne siger,
paa Gaasefødder. Men han var den elskværdigste
Personlighed, uden det ringeste Stænk af
Professor-Selvfølelse, hensynsfuld mod Ungdommen og 
Kammerat med den, i Grunden en Lyriker, hvis Oversættelser 
af italienske Poesier klang smukt og rigt.</p>

<p><pb n="11" />.</p>

<p>En stadig Gæst i Heyses Hus, snarere en Broder end
en Ven, af Børnene kaldt Onkel, var Maleren Franz
Lenbach. Han var da ung, endnu ikke rig og anset,
men livfuld, stræbende, indtagende ved det Præg af
den forhenværende Haandværker, der stemplede hans
Person og gav hans Tale paa en Gang noget Naivt og
Ziinftigt. Foer han en Dag ned ad Gaden med purret
Haar og hastige Fagter, utilgængelig og adspredt,
beroede det paa, at en bestemt fornem Dame, han
sværmede for, den Dag var i München.</p>

<p>Han havde gjort fortræffelige Portræter saavel af
Heyse som af Fru Heyse og malte i de Dage Richard
Wagner. Han var ikke bange for til Heyse at kalde
Wagner "ein famoser Kerl", skønt han vidste, hvilken
næsten fanatisk Uvilje Heyse nærede mod Wagners
Musik. Paul Heyse vurderede Lenbachs maleriske Evner
efter Fortjeneste, men saa hans Begrænsning deri,
at han aldeles manglede Fantasi.</p>

<p>Det var en Egenskab, hvorpaa det mindst skortede
Heyses anden nære Ven blandt Münchens Malere,
Schweizeren Böcklin. Han var da endnu ikke naaet
til Anseelse eller Ry, og Paul Heyse kæmpede med
Mund og Pen for at skaffe ham den Hæder, der tilkom
ham. Böcklin havde da endnu ingen anden Køber end
Baron (siden Grev) Schack, der trods sin Paaholdenhed
da var ved at danne sit senere berømte Galleri;
men Baronen, der som poetisk Oversætter var en
Formkunstner, havde en højst usikker Smag for Malerier
og nøjedes i Almindelighed med at købe, hvad Andre,
særligt Lenbach, der fra først af var groet op under
hans Beskyttelse, raadede ham til. Han havde taget
Lenbach med sig paa Rejser og ladet ham udføre
de smukke Kopier af gamle Mestere, hans Samling nu
indeholdt.</p>

<p>Böcklin var i sin Kunst en stor og selvstændig
Digter. Hans Arbejder hensatte En i en højere
Verden end Dagliglivets; de bedste var Værker,
man ikke kunde lade være at drømme over og betages
af. Hans Farveglæde var overordentlig og hans Farvers
straalende Styrke lod hans Billeder i bogstavelig
Forstand overstraale, hvad der hængtes op i deres
Nærhed. Men der var noget drøjt schweizerisk i hans
Naturel. Han yndede skrigende Farvemodsætninger,
kunde lægge et knaldrødt Klædebon om en nøgen Kvinde
i et underfuldt Landskab, saa det skingrede som et
forstyrrende Trompetstød.</p>

<p>Personligt var han sluttet, tilbøjelig til at give
sig Luft i satirisk Lune.</p>

<p>Paa dette Tidspunkt befandt han sig i dødelig
Pengeforlegenhed. Han havde netop da lagt sidste
Haand paa sit Triton-Billede Im Spiel der Wellen.</p>

<p>For at komme ham til Hjælp lagde Heyse følgende
Plan: Vi vidste, ad hvad Vej Baron Schack plejede
at spadsere og hvor han drak sit Øl og indtog et
Maaltid. Paa en og samme Dag skulde som tilfældigt
først jeg, senere Heyse og endelig Lenbach træffe
Baronen og begejstret udbrede os over Böcklins nu
fuldendte Maleri som det ypperste han nogensinde havde
frembragt; vi skulde dertil i forskellig Form knytte
en Bemærkning om, at dette var et Billede, som det
Schackske Galleri ikke turde lade undslippe sig.</p>

<p>Den begejstrede Skildring og den henkastede Opfordring
Nr. l, 2 og 3 blev programagtigt gennemført; men Alt,
hvad der opnaaedes, da den betænksomme Baron havde
hørt Lenbach til Ende, var Udbruddet: "Ja, saa vil
jeg tilbytte mig Billedet og give ham den ene Villa
derfor." Som
bekendt har Böcklin udført to himmeldejlige Malerier,
der forestiller den samme Villa nær Havet ved Dag
og ved Nat; paa begge Billeder staar en Kvinde,
fortabt i Forventning eller Savn, og stirrer ud for
sig. Det gør, naar man har begge Malerier for Øje,
et Indtryk, som havde hun staaet der Dag og Nat
uafbrudt. De tør da slet ikke skilles ad. Men det
var det ene af disse Malerier, Baronen nu var faldet
paa at ville give i Bytte for det nye, overroste -
hvad jo ikke vilde indbringe Bocklin en Styver.</p>

<p>Saa maatte vi da efter Penelopes Mønster anvende de
næste Dage til at oppille hele vort fine Spind og nøjes 
med foreløbigt at lade Forholdene blive som de var.</p>

<p><pb n="12" />.</p>

<p>Der var blandt Heyses Arbejder et, i hvilket en
Enkelthed da gjorde et ikke ringe Indtryk paa mig. 
Det var Dramaet Colberg, i hvilket det fremstilles,
hvorledes, da under Colbergs Belejring Borgerne
og Militæret forhandler, om Byen bør kapitulere
eller ej, en simpel Skolemester tager Ordet, en
brav Spidsborger, en Fredens Mand. Alle venter at
han vil tage det spageste Parti. Men nej! med stille
Fasthed hævder han, at der ikke tør være Tale om nogen
Overgivelse; man bør holde Fæstningen til det yderste
og foretrække Døden for Vanære. I den tilsyneladende
Spidsborger boede der en Helt.</p>

<p>Dette betog mig, fordi jeg var tilbøjelig til ikke at
vente andre Overraskelser af Livet end dem, hvorved
mine Forventninger blev undertrufne, hvor ringe de
end var. Jeg havde længe stadigt troet de Personer,
jeg var traadt i Forhold til, værdifuldere end de,
naar Prøven gjordes, viste sig at være. Jeg var
talrige Gange blevet skuffet og mine Forventninger
svegne. I Heyses Skuespil forekom i
Overensstemmelse med hans lyst anlagte Sind oftere
den modsatte Bevægelse. Svage Forventninger blev
overtrufne, uanselige Mennesker aabenbarede sig som
strengt retsindige, ja en enkelt Gang som heroiske.</p>

<p>Det Spørgsmaal rejste sig for mig, om jeg ikke
i Kraft af sørgelige og pinlige Erfaringer havde
almindeliggjort for tidligt. Og da jeg af Naturen
var paa min Post mod for hastige Almindeliggørelser,
mønstrede jeg min samlede Erfaring, forsaavidt den
lod sig overskue.</p>

<p>I de Dage sendte jeg Holger Drachmann til Svar paa
et Brev, hvori han klagede over hjemlig Usselhed,
nogle Sætninger af det Indhold, at selv i det ringe
Menneske kunde der findes ædle Spirer og selv i en
Spidsborger slumre en Helt.</p>

<p>Han svarte:</p>

<p>Dit Brev viser mig en fuldstændig ny og ukendt Side
hos dig: Du har jo drukket Münchener-Bier, dit
Skarn, og er blevet som de Folk, hvorom Cæsar siger,
at de ikke er farlige. Georg B. som en godmodig,
flegmatisk, rundkindet Münchener! voilà une chose
très singulière! - Kan da Omgangen med den Mand,
hvis Portræt du engang viste mig med de Ord: "Han
bliver for rund, det tyske Øl gør ham fed" - kan
Omgangen med denne brave Mand, med dette saa lidet
energiske, saa "smukke", men efter min ringe Mening
saa lidet dygtige Ansigt, kan Samtalerne med denne
Novelleforfatter have omstemt dig saa meget, dig,
den stærke, smidige Kaardeklinge, dig, det lyse Hoved,
gennem hvis urolige, skarpe Træk det 19. Aarhundredes
Revolutionsidéer lyser?</p>

<p>O St. Georg! har du glemt Dragen?</p>

<p>O du brave Ridder med den altid fældede Lanse! Har du
sat en Knap paa din Spydspids og vil du nu i Fremtiden
bruge den til Turneringer, hvor du gratiøst kaster
din Modstander, den dumme Forstokkethed, af Sadlen,
gratiøst løfter ham op fra Sandet, medlidende bøjer
dig over ham, tørrer ham Sveden af hans tykskallede
Pande, og "heyser" ham igen op paa Hesten med et
humant Smil, der siger saa meget som "Ædle, men
tykskallede Spidsborger! Du have mig undskyldt,
at jeg kastede dig af Sadlen; det er nu min Natur
og min Kunst. Jeg har imidlertid lært, at der selv
i et ringe, halvbegavet Menneske kan være de ædleste
Spirer skjult, og derfor vil jeg ikke ødelægge dig,
men agere den barmhjertige Samaritan, og lade dig
komme til Kræfter igen - selv
om jeg maa formode, at du paany vil bruge dine
indvundne Kræfter imod mig" ....</p>

<p>Du har paa din nuværende Udenlandsfart omgaaedes
det store Tysklands bedste Selskab saavel intimt
som i Frastand. Naar du da taler om, hvad vi bør
gøre herhjemme og hvilken vor Fremgangsmaade bør
være, glemmer du, at den klerikale Strøm hos os er
en Rendesten, der løber vor private Dør lige forbi,
og ikke er en Flod med mange Forgreninger, der bugter
og spreder sig mellem nogle og fyrretyve Millioner
Mennesker vidt ude omkring os. Du glemmer, kæreste
Ven, at den Dannelse, (o: den almene, europæiske)
som du forudsætter hos dine Modstandere derhjemme,
at denne Dannelse skal først bibringes dem gennem
dig .... Har du glemt vor Presse, vor Literatur,
vort Publikum? Her gælder den sørgelige Nødvendighed
ligesom i en Kro paa Landet, at man enten maa
opræbe den grundtvigianske Pærevælling i Flaben paa
de Maabende eller ogsaa maa man slaa et ateistisk
Donnerslag lige for Næserne af de Tykskallede. Det
sidste har du gjort - derfor, men ogsaa kun derfor
er du bleven hørt.</p>

<p>Du vil hjem for at opsøge "Helte" og "ædle Spirer" i
de danske Spidsborgere!!! Jeg besværger dig ved vore
Fædres Aske, skuf dig ikke med et sligt Haab. Jeg
kender Bønder og Fiskere, Skolelærere og Præster,
Kræmmere og Prangere, civile og militære Embedsmænd
overalt, rundtomkring i Provinserne; og du og jeg
kender jo tilsammen Befolkningen i Kjøbenhavn. Jeg har
endnu ingen Helte fundet og kun meget faa Spirer. Lad
os raadspørge Literaturselskabet. Det var jo Kærnen af
"De Frisindede" i Hovedstaden. Du vil opløse dette
Selskab (og heri er jeg enig med dig) men Heltene og
Spirerne ....</p>

<p>Faa Aar derefter skrev imidlertid Holger Drachmann
selv sin Bog Lars Kruse om en simpel Fisker, der
som Helt 27 Aar igennem havde frelst vel hundrede
Menneskeliv under Strandinger paa Skagens Kyst,
og i hvem Helten var bleven saaledes miskendt,
at han ikke havde modtaget den Ridderorden derfor,
som gives hver en Stymper af Borgerstand, ja end ikke
det Dannebrogsmændenes Hæderstegn, hvormed Menigmand,
som udmærkes, maa lade sig nøje.
<pb n="13" />.</p>

<p>Forsaavidt maatte da Holger Drachmann sidenhen
bestyrke mit Indtryk og vise sig i god Forstaaelse
med hvad jeg havde udtalt.</p>

<p>I en anden Henseende misforstod han mig i sit
Svar. Det var meget langt fra, at Paavirkning
fra Paul Heyse havde bibragt mig Tilbøjelighed
til for Fremtiden at optræde mere imødekommende og
forsonligt. Jeg havde aldrig følt mig mere stridbar
tilmode. Netop i de Dage fik jeg paa tysk Grund
det Indtryk, jeg meddelte min Moder, at jeg hjemme
paa næsten uværdig Maade havde ladet mig kyse,
og at det Rette, endog det politisk Kloge var det,
straks at drage de yderste Følgeslutninger af sin
Anskuelse. Folk slog da lidt af, og saaledes gled
alt det ned, hvorpaa de ellers vilde have slaaet
af. Derimod havde den Hensyntagen, jeg fra først af
havde vist, ikke gavnet mig i ringeste Maade.</p>

<p>Heller ikke saa jeg netop da lyst paa Tilstandene,
hverken ude eller hjemme. Jeg udarbejdede paa
Biblioteket i Miin-chen de første Kapitler af min
Bog Reaktionen i Frankrig, det mest polemiske af
alle mine Skrifter, og jeg udarbejdede det ikke uden
Henblik paa Tidsforholdene. Til Brøchner skrev jeg
fra München i August 1873:</p>

<p>"Jeg har aldrig set Verden saa helt sort og led, som
De maaske tror; men jeg har unegtelig været meget
ilde tilmode over Forholdene hjemme som de i dette
Øjeblik er. En vis Vemod kan jeg ikke blive Herre
over. Jeg beder Dem tro, at jeg herved kun tænker
meget lidt paa mig selv. Jeg mener Vemod over det
Hele. Den skrækkelige Bølgegang i Verdenshistorien
og i Folkenes Sind, den Omstændighed, at et enkelt
Menneskeliv ikke naaer videre end til at stige eller
synke med en af disse Bølger, er sørgelig, især
for den, der synes, at Bølgen er ved at synke. Saadan
Noget som den nuværende monarkisk-klerikale
Sammensværgelse i Frankrig og den uhyre Fordummelse,
den vil afstedkomme, er dog en smertelig Lære.</p>

<p>"Tyskerne har i dette Øjeblik lettere ved at danne
sig en lys og fortrøstningsfuld Livsbetragtning. De
ser deres Land i en stor Opblomstren, højt anset
paa Grund af dets krigerske Bedrifter og dets
videnskabelige Storhed. Stoltheden deraf meddeler sig
uvilkaarligt til de Enkelte. For en Mand som Heyse,
der næsten kan kaldes en Gudernes Yndling og som
ved et ualmindelig frugtbart Talent, ved lykkelige
Livsskæbner, ved kongelig Yndest, ved Rigdom, ved
alle Menneskers Velvilje og manges Beundring har
indtaget en begunstiget Stilling i Verden lige fra
hans tidligste Ungdom, er det endnu naturligere at se
den smukke og lyse Side ved alle Ting. Jeg kan ikke
lade være at betænke disse personlige Bevæggrunde. Det
er ligefuldt langt fra at jeg skulde føle mig selv
som forurettet. Tvertimod, jeg har altid følt mig
som et forholdsvis lykkeligt Menneske. Men da jeg
rigtigt forstod, hvilken forfærdelig, ubevægelig
Magt Uvidenheden er og hvilken uhyre virksom Magt
Den har, der forstaar at lede Massen ved at smigre
dens Instinkter og Fordomme, gik mit lyse Lune for
bestandig tabt."</p>

<p><pb n="14" />.</p>

<p>Som sagt min Drift til Handling og min Kamplyst havde
aldrig været større; den Uforsonlighed, der udkræves
af den, der vil være en Mand, og ikke et Vrøvl, laa
i min Natur og var ved den Strid, hvori jeg stod,
og den Medfart, jeg havde faaet, kun bleven skærpet.</p>

<p>Men jeg havde mere end ét Register i min Sjæl, og under 
enhver krigerisk Melodi laa der et Accompagnement
af Naturdyrkelsens Orgeltoner. Tudede der en
Storm foroven i mit Sind, var der dog altid en vis
vellydende Samklang paa Bunden.</p>

<p>I Kjøbenhavn havde en Dag en meget alvorlig gammel
Kristen sagt til mig: "At de Mennesker, som skriver
saadan imod Dem, dog ikke betænker, hvilken Bitterhed
og hvilket Had de avler i en ung Mands Sind, som
faar en saadan Behandling. Han maa jo føle sig som et
Umenneske og blive det. Jeg undser mig og skammer mig,
naar jeg maa opleve, at al den Ondskab faar Luft i
Kristendommens Navn!" Hans Bekymring var overflødig;
jeg kunde aldrig gaa op i Bitterhed eller Surhed. Selv
naar det var, som skulde jeg kvæles af Menneskeforagt,
som slog dens Bølger sammen over mig - og den Tilstand
kendte og kender jeg - vedblev jeg at have Følelsen
af Kosmos, en Skønhedsverden.</p>

<p>Længe forinden jeg efter Evne var optraadt som
Stridsmand, havde jeg grublet med Spinoza og følt
med Goethe. Derfor fornam jeg under den dybeste Lede
ved Omgivelserne, en indre Ligevægt, Fornuftens,
der søger og finder Harmoni. Der kom senere Tider,
hvor jeg følte mig saa forurettet, at mit Indre
var et eneste Hævnskrig. Men endnu holdt jeg ikke
dér. Over Lassalle glemte jeg ikke Goethe, og naar
Paul Heyses Væsen gjorde Indtryk paa mig, var det,
fordi han som en af Goethes mange Ætlinger, virkede
paa mig som en Appel til Midten, til Goethe. Jeg
havde faaet for tidligt og dybt et Indtryk af græsk
Kosmostro og goethesk Levevisdom til at kunne gaa op
i Hævngerrighed eller Stridslyst.
<pb n="15" />.</p>

<p>En Dag sagde Paul Heyse til mig: Du har endnu tilbage
at lære den viseste blandt mine Venner at kende. -
Hvem er det? - Lazarus i Berlin.</p>

<p>Lazarus var da Honorarprofessor (o: Professor uden
Gage) ved Universitetet dér, efter i flere Aar
at have doceret Filosofi ved Krigsskolen og have
vundet sig mange Venner i Officersstanden. Han var
den første dalevende tyske Lærde, hvis Navn jeg i
Udlandet havde hørt; thi Fru Taine havde under sin
Mands Ophold i Tyskland i Begyndelsen af 1870 nævnt
ham for mig som den Videnskabsmand, med hvem Taine
havde Berøring i Berlin. Jeg vidste om ham, at han var
Psykolog og mente at have grundlagt en ny Disciplin:
Folkepsykologien. Han og hans Svoger Steinthal, der
var Universitetsprofessor i almindelig Filologi,
udgav i Forening et Tidsskrift for sammenlignende
Sprogvidenskab og Folkepsykologi. Lazarus's
Hovedarbejde hed Das Leben der Seele, Steinthal var
Forfatter til en Række fortjenstfulde filologiske
Arbejder og stærkt kritisk anlagt i Lessings Aand. 
Som Filolog nedstammede han fra Wilhelm v. Humboldt,
hvis Værker han ærede og udgav.</p>

<p>I Lazarus's Hus blev jeg i 1873 gæstfrit optaget,
og det følgende Aar tilbragte jeg efter Indbydelse
nogle Uger hos ham paa hans Landsted i Schönefeld
ved Leipzig, kom ham altsaa personligt nær.</p>

<p>Lazarus var en Mand med stilfærdigt Væsen og fuldendte
Former, behersket, tænksom og velvillig. Aldrig kunde
han komme ud af Ligevægt, bruse op, tale højt eller
skænde. Han var sart af Helbred, saa han bevægede
sig med en vis Langsomhed Et værdigt Væsen var ham
medfødt. Han havde tænkt meget, og kendte Filosofiens
Historie, talte gerne om Psykologi og udtrykte sig
med Finhed.</p>

<p>Skønt han var forbeholden og uvillig mod al Larm,
var der i hans Tale og Udtryk Varme, særlig naar
han, som ofte skete, talte om Mennesker, der var ham
kære. Han elskede Paul Heyse.</p>

<p>Med al sin Forbeholdenhed og al sin aarvaagne Kritik
over Lærdomme, han misbilligede, var han Mildheden
i Menneskeskikkelse, fordragelig og dog fast.</p>

<p>Da han nu desuden var overmaade rig, idet han med sin
Hustru havde faaet en mægtig Formue, kom Nathan den
Vises Navn og Skikkelse En paa Læberne i hans Nærhed.</p>

<p>Han ejede ikke blot sit Landgods Schönefeld ved
Leipzig men i Byen selv saa megen Grund foruden
mange Huse, at han paa sit Terræn havde anlagt en
hel ny Gade, Ross-strasse, og solgt alle Husene der
med Undtagelse af de fire Hjørnehuse. Desuden havde
han paa en stor Plads i Leipzig efter egen Tegning
ladet opføre en kolossal og meget smuk Bygning i
den Hensigt, som han sagde, at give Byen et Pragt-
og Mønsterhus. I dette havde han selv indrettet og
prøvet Alt, Ovnene og ethvert arkitektonisk Led; han
havde f. Eks. ladet tre Arter Søjler opstille efter
hverandre for ikke efter Tegningen men efter Øjemaal
at afgøre, hvilken der tog sig bedst ud; da han vilde
udfylde Gavlen med Billedhuggerarbejde, lod han flere
Kunstnere konkurrere, alle deres Udkast udføre i
Træ og derefter opstille for saa nedefra at bedømme,
hvilket der virkede bedst. Da han i Schönefeld lod
anlægge en lille Bro, forklarede han Haandværkerne,
hvordan han ønskede den og hvorledes den bedst kunde
udføres, sagde dem, naar Cementen maatte vædes og
deslige, da han var lige saa godt inde i Kemi som i
Fysiologi og i Filosofiens Historie.</p>

<p>I et af sine Huse havde han med sin praktiske Sans
ikke blot opført seks, syv store Magasinrum til Brug
under Messen, men ladet bygge en græsk-rumænsk Kirke
med Bolig for Præstefamilien. Rumænerne havde nemlig
længe savnet en Kirke i Leipzig; saa lod Lazarus nogle
Vægge slaa ind i dette umaadelige Hus og indrette en
Kirke, som Menigheden betalte ham en god Leje af. Saa
overordentlig velgørende han var, i Forretninger var
han ganske Forretningsmand.</p>

<p>Han forvaltede sin store Formue stilfærdigt som
han foretog Alt, rejste et Par Gange om Aaret til
Leipzig for at hæve Lejen af sine mange Huse, og var
Resten af Tiden Professor i Berlin. Hans dobbelte
Stilling som Universitetslærer og Rigmand havde
stillet ham i Spidsen for en Mængde Foretagender,
Velgørenhedsinstitutioner, Opdragelsesanstalter,
og andre; han sad i saa mange Bestyrelser, at han
næsten daglig maatte spilde nogle Timer paa Møder.</p>

<p><pb n="16" />.</p>

<p>En Del af hans Tanker optoges af det Formaal
at reformere Jødedommen, som Mendelssohn i det
<pb n="18" />. Aarhundrede havde reformeret Datidens. Han
vilde sammensmelte den med den moderne Kultur,
Religionsvidenskab og Bibelkritik ikke undtagne,
og havde til den Ende med Steinthal, der var Fyr og
Flamme for samme Formaal, grundlagt en Højskole for
jødisk Videnskab i Berlin, der forsynede ikke blot
Tyskland og Østerrigs forskellige Folk, men ogsaa
Englænderne og andre Folkeslag med Rabbinere, der
sad inde med moderne Videnskabelighed. Hans Hustru
havde skænket denne Højskole dens hele Bogsamling.</p>

<p>Saavel han som Steinthal betragtede Jødedommen som
en etisk Magt, der var fuldt i Stand til at overleve
en saadan Hamskydning. De havde et idealt Begreb om
den, som de ikke vilde slippe. Hettner havde i sin
Tid talt til mig derom
og fundet de to Svogres Bestræbelser respektable, men
selvmodsigende. De troede ikke paa Gud, men nærede et
Sværmeri for Jahve. Steinthal havde endog i en særlig
Afhandling (oversat af mig paa Dansk) med Heftighed
bekæmpet Troen paa en personlig Gud som falsk og
forvirrende og kaldt det Pligt, at lade Folket i Fred
for den. Ikke desmindre følte de sig religiøst som
Israeliter og troede som James Darmesteter i hans
Bog Les Prophètes d'Israel paa Jødefolkets blivende
Betydning. Deres Sjælsliv var dem selv ubevidst stedt
i en Spaltning mellem gennemført Pietet og gennemført
Kritik.</p>

<p>Steinthal var skønt ældre af Aar den yngre af Sind,
heftig, og i høj Grad krigerisk anlagt, skarp i
Angreb, ildfuld i Forsvar, overbevist om sin Ret
og utilbøjelig til Agtelse for Modstandere, der
gerne syntes ham uvidende eller uhæderlige. Hans
Stil var langt mere ejendommelig og personlig end
Lazarus's, kun at den var stærkt paavirket af Stilen
i Lessings polemiske Skrifter. Som Politiker var han
ultraradikal, mens Lazarus ogsaa i sin Betragtning
af Statssager var moderat og forsonlig.</p>

<p>Steinthal var utvivlsomt den større Videnskabsmand;
hans Værker om Sprogenes Oprindelse, om Sprogenes
Klassification og det om Mande-Negersprogene var
klassiske. Det var lærerigt at høre ham og hans nære
Ven, den store Lærde i indiske Sprog og Videnskab,
Professor Weber, nu en gammel blind Mand, tale sammen
i Timevis om filologiske Spørgsmaal. Men Lazarus
var en mærkeligere Personlighed. For dem, der ikke
led ham, stod han som en Schönredner, en Mand, der
satte Formen over Indholdet og hvis velklingende Qrd
bevægede sig i Besmykkelse. Heri var der det Sande, at
hans Veltalenhed - der var rolig og sikker - altid var
conciliant og indsmigrende, dog hvad han indsmigrede,
var ikke det Vedtagne, men i Reglen en ny
Synsmaade. Rejste han sig for at holde en Bordtale, 
sad man nogle Minutter fortryllet; en saadan Ynde var
der da over hans Væsen, og Talen lød som Musik. Denne
vindende Form havde ogsaa hans Universitetsforedrag;
men her kunde det indvendes, at der var for liden
Kærne i hvert enkelt.</p>

<p>I mangfoldige Aar kunde Lazarus synes lige dygtig som
Forretningsmand og som Lærer. Et Dusin Aar derefter
viste det sig, at han selv og hans Bekendte havde
svævet i en Vildfarelse derom. Filosofen havde
kun daarligt forstaaet at bestyre sin Formue. Ved
et pludseligt Sammenbrud tabte han Alt, ja var
en gældbunden Mand, der alene ved rundelig Hjælp
fra Beundrere kunde bjerge Livet. Han havde endda
den Smerte at volde Andre, der havde betroet ham
Forvaltningen af deres Sparepenge, store Tab.</p>

<p>Dog paa dette Tidspunkt holdt intet Menneske en
saadan Skæbnevending for mulig. Lazarus's Hus var
et af de interessanteste i Berlin, man traf der de
største Kunstnere som Menzel, sjældne Skribenter som
Forbundsraadets Medlem for Bremen, Otto Gildemeister,
fremragende Stabsofficerer som Max Jahns, Diplomater
som Hr. von Radowitz og som Hr. v. Spitzenberg,
endelig kvindelige Excellencer som dennes Frue,
Varnbiilers udmærkede og smukke Datter. Faderen,
den württembergske Minister, havde ladet hende lære
Latin og Græsk, da hun var Barn; hun var paa én Gang
ligesom uerfaren og dog i høj Grad Verdensdame. Hun
var frimodig og sikker, et klart Hoved og et fast
Hjerte. I en skarlagensrød Festdragt med blottede
Skuldre saa hun straalende ud, og det kælne sydtyske
Tonefald klædte hende som ingen anden.</p>

<p>I Schönefeld levede Lazarus's Familie temmelig
ensomt, og der var dér for mig desmere Lejlighed til
Samtale med Lazarus om Filosofi og hvad han kaldte
Folkepsykologi, en Videnskab, han holdt for mere
exact end den kunde være.
Jeg lærte adskilligt positivt af ham, men mest af
hans Humanitet. Efter at jeg i Aaringer havde levet
i en Kamp-stilling, som en, der maa spise og sove
i en Skanse, altid beredt paa Overfald, virkede
det dulmende paa mig at iagttage en moderne Lærd,
der ikke tillod nogen Disharmoni fra Omverdenen at
trænge ind i hans Stillelivs Tryllekres, men opløste
den i det Øjeblik, den kom ham for Øre.</p>

<p><pb n="17" />.</p>

<p>Fra 1. Oktober 1873 optoges mine næste fem Maaneder
af Forelæsninger om Reaktionen i Frankrig og Bogens
Trykning. Jeg arbejdede anstrengt, plaget af Mismod,
Fattigdom og Omgivelsernes Fjendskhed. Dette Parti
af Værket var efter dets Anlæg det mest negative,
det, hvori der var rigest Anledning til at give
den Bitterhed, der havde ophobet sig i mit Sind, og
Hadet til Menneskehedens Fordummere og Undertrykkere
Luft. Jeg tænkte paa Samtidens Reaktion i Frankrig,
mens jeg skrev om Fortidens. Jeg var dog saa langt
fra at inddele Menneskene efter deres Stilling til et
bestemt System af Ideer, at jeg næsten var forelsket i
Joseph de Maistre, den europæiske Reaktions ypperste
Talsmand, fordi han aldrig, som de Reaktionære, jeg
personligt havde lært at kende, hyklede Frisind eller
veg tilbage fra Følgeslutninger, men stod der som
en hel Mand, klar, uforsagt, følgestreng, hos hvem
alle de Egenskaber var kraftigt udfoldede, der hos
hans Sildefødninger var hæmmede i Væksten. Jeg havde
desværre i det første Udkast til Værket umuliggjort
mig at anbringe ham i dets Midtpunkt, idet jeg for
at lovprise ham paa de tyske Reaktionæres Bekostning
havde indført ham allerede paa de sidste Sider af
andet Bind. Senere bødede jeg derpaa og gav ham den
Hovedplads i tredie Bind, som han havde Krav paa.</p>

<p>Imens jeg holdt mine Forelæsninger, hørte jeg en Dag,
at der i Revue des deux mondes stod en Artikel
om mig og Emigrantliteraturen. Det voldte mig
et Øjeblik heftig Glæde. Med den overvældende
Anseelse, som Revue des deux mondes i hin Tid nød,
hvor der overhovedet ikke fandtes noget andet fransk
Tidsskrift, betydede det at være omtalt deri for mig
en stor Forfremmelse. Det pegede efter min Opfattelse
paa, at jeg var over Tærskelen til evropæisk Ry.</p>

<p>Men Glæden varede kun, indtil jeg fik Artiklen
at se. Den var undertegnet af Blaze de Bury,
Direktøren Buloz's Svigersøn, en Forfatter, hvis
Sagkundskab i tysk Literatur og i Musikens Historie
ikke var ringe; men saa velment hans Artikel end var,
den var overfladisk, indeholdt Trykfejl i Navnenes
Skrivemaade og Fejltagelser i Fremstillingen af danske
Forhold, der maatte skade mig ved den Ukyndighed,
de røbede. Denne Ukyndighed blev da ogsaa grundigt
udnyttet imod mig, som havde jeg Ansvaret for den
Heftighed, hvormed Forfatteren tog mit Parti. Selv
lagde man i Gengivelsen af Artiklen ikke ringere
Uvidenhed for Dagen, som naar et Blad oversatte det
Udtryk om mig, at jeg var de verte allure (kraftigt
optrædende) ved at jeg var "noget grøn".</p>

<p><pb n="18" />.</p>

<p>Imidlertid begyndte der nu stedse oftere at fremkomme
Artikler eller Afhandlinger om mig i tyske franske
og engelske Organer, som udtalte Sympati med mine
Bestræbelser, og indrømmede mig Talent, men som
desværre ikke sjældent udtalte sig med Ringeagt
om danske Tilstande, hvori Udtalelser som mine
forkætredes, eller om den ældre danske Literatur,
som havde den været gammeldags og aandløs.</p>

<p>Det blev nu Løsenet i den mig fjendske danske Presse,
at man tillagde mig Ansvaret for enhver dadlende eller
nedsættende Ytring om danske Forhold, der fremkom i
Udlandet i Anledning af det danske Publikums og de
danske
Myndigheders Stilling til mig. Jeg var den,
der bagvaskede Danmark i Europa, den Fugl, der
besudlede sin egen Rede, i manges Øjne simpelthen
Landsforræderen.</p>

<p>Der var dem, som ikke vidste andet om mig end
dette. Og saaledes havde Pressen nu overfor mig
lettere Spil og friere Slag end nogensinde. De, der
hadede mig personligt, var faa, men indflydelsesrige,
fik Pøbelhadet imod mig til at skumme.</p>

<p>Det rørte mig lidet. Men da en Dag først i Januar
<pb n="187" />4 Julius Lange under et langt Besøg i fuldt Alvor
angreb mig for at jeg skadede Danmark i Udlandet,
oplevede jeg en forfærdelig Skuffelse. Det var dog
et stærkt Stykke, at Pakket først havde mishandlet
mig saa grundigt, det formaaede, uden at tænke sig
andet end at i Danmark Alt foretoges i et paa Grund
af Sprogets Ubekendthed veltillukket Rum; naar det
saa rygtedes udenfor, hvad her foregik,, saa skulde
den Mishandlede bære Ansvaret for det Vanry, hvori
de Indskrænkede og Ondskabsfulde havde bragt deres
Fædreland.</p>

<p>Da jeg energisk gjorde dette gældende overfor Lange
og udbrød: Eller er Ulykken den, at jeg er bleven
rost? svarte han, pludseligt velvillig: "Du skal
roses, men du skal ikke roses alene, og det er det,
som er sket." Ogsaa ham havde man tudet Ørene fulde
saa længe, at han en kort Tid var bleven usikker paa
mig.</p>

<p>Han mente, min Sag nu var afgjort tabt. Jeg svarte:
"Oh, oh, nous verrons. Naar blot jeg selv ikke
giver tabt, skal du faa at se, jeg er stærkere end de
alle." - Jeg indrømmede ham kun, at Talentet led under
denne stadige Kamp for Livet, var udsat for at blive
bittert og sygt. Men jo mere jeg undervurderedes,
des kraftigere følte jeg mig.</p>

<p>Til min Moder sagde jeg dengang: Vær aldrig urolig for
mig. Du kan trygt have samme Følelse overfor mig, som
jeg har, naar jeg kører paa Jernbane. Jeg tror blindt
paa, at Lokomotivføreren passer sine Sager og ikke
gør Dumheder.</p>

<p>Det store engelske Tidsskrift Athenæum havde havt
en Artikel om mig, Academy havde en anden, hvori der
taltes om that vein of half-cynical, half sympathetic
analysis, which is Dr. Brandes' habit of mind -
en Vending, der syntes mig træffende.</p>

<p>At mit Navn allerede nu, da jeg ikke var 32 Aar
gammel, var kendt og anerkendt rundt om i Europa,
tydede for mig paa, at Anerkendelsens Time ogsaa vilde
slaa i Danmark. Og jeg fornam formelig, hvorledes
Talentet dannede sig i mig, antog fastere Form. Der
behøvedes efter min Følelse kun Ro og lidt Lykke til
dets rette Udvikling.</p>

<p>Rigtignok havde jeg ikke stort af nogen af Delene.</p>

<p><pb n="19" />.</p>

<p>Neppe havde jeg afsluttet Reaktionen i Frankrig,
før jeg begyndte at forberede mig til det fjerde
Bind ved Læsning af Byron. Efter nogle Maaneders
Forarbejde holdt jeg da ogsaa i Foraaret 1874
en Række Forelæsninger om ham. Men jeg arbejdede
under de ugunstigste Betingelser. Mine Forældre
havde indrømmet mig et lille Værelse til Gaarden i
deres Lejlighed. Der var kun Udsigt til en Gaardmur,
Pladsen var snever, og de mange Bøger deri gjorde
Luften plumret, saa jeg ogsaa om Vinteren maatte slaa
Vinduerne op før jeg lagde mig. Men hertil kom, at
der umiddelbart over mig var flyttet en Musiker ind,
der levede af Undervisning i Klaverspil, og paa hvis
Piano der derfor spiltes ustanseligt fra Morgen til
Aften. Havde Hr. Jahnigen ikke Elever, saa øvede
han sig selv. Min Arbejdsstue var forvandlet til
et Larmhelved, og jeg var for fattig til at tænke
paa Flytning. Jeg stræbte at opnaa en Overenskomst
med Manden;</p>

<p>men han havde intet andet Rum. Og hans Arbejd
umuliggjorde mit. Eller rettere sagt, jeg blev
tvungen til at arbejde mine tolv Timer om Dagen med
alle Klaverets Plageaander rasende over mit Hoved,
forstyrrende enhver Sætnings paabegyndte Rytme,
nødvendiggørende en Aandsanspændelse, der var tifold
den normale og jog Blodet til Hovedet, saa det brændte
i Panden og bankede i Tindingerne. I denne Situation
udarbejdede jeg det udførlige Afsnit om Byron til
Hovedstrømningernes fjerde Bind. Mine Forelæsninger
lykkedes og Tilhørerne var tilfredse.</p>

<p><pb n="20" />.</p>

<p>Yderst faa Begivenheder afbrød i dette Foraar min
stille Flid.</p>

<p>En ung Arbejderske bragte mig en Dag en Afhandling,
hun havde skrevet om den socialistiske Bevægelse,
hvis Sejr hun ansaa for nærforestaaende, og som vilde
omforme Verden. Vi drøftede Afhandlingen sammen, og
mine Tvivl berørte hende ilde. Men hun fik Interesse
for min Person og kom hyppigt igen. Hun fortalte om
sin Oprindelse og sit Liv. Hun var kommet til Verden
under de sørgeligste Forhold og i den elendigste
Armod. Faderen havde ingen Fader været for hende,
og Moderen ingen Moder. Hun paastod, aldrig at
have havt et lykkeligt Øjeblik og stadigt at maatte
bekæmpe en Selvmordstilbøjelighed. Nu kastede hun
al sin Lidenskab paa mig. Hun stod for mig i sin
simple Sirtseskjole, der sad smukt om hendes ranke
Skikkelse, høj, lyshaaret, godt udseende, hensynsløs
og dog jævnligt rødmende, og udviklede mig, hvad
jeg var kommet til at betyde for hende, der aldrig
havde kendt en Mand af mit Dannelsestrin. Hun havde
formentlig læst mine Bøger med
flammende Interesse; men hvad hun sagde om dem,
røbede mig, at hun ikke havde forstaaet noget af dem. 
Saaledes fandt hun det Ord saa dejligt, jeg havde
anført efter Taine: "Geniet er et Resumée, og hvad det
frembringer, er Resuméer". Hun havde endog broderet
disse Ord paa et Bogmærke, hun forærede mig; men da
hun skulde forklare, hvori det Dejlige i Sætningen
bestod, var hun naturligvis ude af Stand dertil.</p>

<p>Hun bestormede mig om at gengælde hendes Lidenskab om
saa blot for en ganske kort Tid. Hendes Attraa var
den ene, at faa et Barn med mig. Hun svor mig til,
at saasnart det var undfanget, vilde hun indskibe sig
til Australien, og jeg skulde aldrig have ringeste
Bryderi af hende, aldrig mere høre Tale om hende. 
Jeg maatte afslaa hendes Tilbud.</p>

<p>Hun rejste fra Kjøbenhavn, kom tilbage, og et Aar
derefter havde hun glemt mig for en anden. Det gik
hende senere godt i Livet, og hun hævede sig over
sin Stand.</p>

<p><pb n="21" />.</p>

<p>I Maj 1874 kom Edmund Gosse til Kjøbenhavn, den
første engelske Ven, jeg vandt. Han havde i nogle Aar
sysselsat sig med nordiske Sprog og navnlig studeret
Ibsen, først af alle Engelskmænd; nu kom han selv og
var taget ind hos sin Faders gamle Ven Dr. Fog, senere
Biskop, i hvis Hus det ikke maatte anes, at han kendte
mig, og hvor mit Navn overhovedet ikke turde nævnes.</p>

<p>Da jeg ikke vidste deraf, gengældte jeg et Besøg
af Gosse ved at lægge mit Kort i Dr. Fogs Forstue;
men da jeg erfor, hvilke Scener jeg havde forvoldt,
ifald Kortet ikke var blevet fundet og fjernet i Tide,
nøjedes jeg for Fremtiden med at se Edmund Gosse i
mit Hjem.
Man kunde ikke møde en finere, mere skælvende nordisk
Sværmer for Poesi. Han var lutter Begejstring for
lyrisk Digtning og Lyrikere. Mellem dem stod dengang
Swinburne for ham som en Halvgud. Han vurderede
hos ham i lige Grad den strenge, fuldendte Kunst,
den varme Sanselighed og de dristige Frihedstanker.</p>

<p>Selv var han som Digter inderlig, idyllisk, erotisk,
manglede dog ikke den Kraft, som udkræves til
Konstruktionen af et Drama. Som Kritiker røbede han
allerede da de betydelige Evner, som skulde gøre ham
til en af Englands fremragende Personligheder. Han
var den første, som lærte mig, hvor højt det moderne
Englands Kunstnere satte Shelley, Keats og Coleridge
over Byron, og hvor stærkt Borgerstanden foretrak
Wordsworth for ham. Gosses Besøg gav mine Studier
i engelsk Poesi en ny Indvielse. Den Begejstring,
han nærede, slog Funker i mig; det Venskab, han
skænkede mig, gjorde mig det muligt, fra nu af at
følge levende med de ny Talenter og Bestræbelser i
engelsk Literatur.</p>

<p><pb n="22" />.</p>

<p>Blandt danske Venner, der paa den Tid hang trofast
ved mig, maa jeg nævne Pietro Krohn, skøndt han i den
for mig mest bevægede Periode ikke var i Danmark. Jeg
havde kendt ham lige fra den Tid, da han om Aftenen i
sin Faders Hus sad og tegnede ved et stort rundt Bord
sammen med sine Brødre Johan og Mario, sin Søster,
sin Plejebroder Peter Købke og dennes Søster, medens
Faderen, den gamle Medailleur, en Kunstkender og
Kunstsamler af Rang, sad ved samme Bord og læste,
røgende sin Pibe. Den yngste Broder, Mario, der
døde som ganske ung Mediciner, var en Yngling, hvis
Temperament var Ild og Flamme; Pietro Krohn
var en begyndende Maler, men tillige i saa høj
Grad Kunstelsker, at man maatte tvivle paa, om
hans egentlige Talent var det, selv at frembringe
Skønhedsværdier eller at gøre Andre opmærksomme paa de
allerede frembragte. Han var entusiastisk og meddelsom
af sit Sværmeri, men tillige grublende og teoretisk;
det var snurrigt at se ham sammen med hans stadige
Omgangsven, Kristian Zahrtmann, hvis Naivetet, der
tilsidst næsten blev til Manér, stak heftigt af mod
Krohns Færdighed i at tumle med Indtryk og Tanker.</p>

<p>Alt fra det Aar 1866 havde han staaet mig meget nær
og næret stærk Interesse for den saakaldte Strid
om Tro og Viden; i 1868 havde han forsynet en Bog
af mig med en smuk Gengivelse af Kamma Rahbeks
Silhuet; fra 1872, da han opholdt sig i Italien,
havde han staaet i livlig Brevveksling med mig om
Liv og Kunst. Han var af de faa, som ganske havde
billiget Aanden i Hovedstrømningernes første Bind,
og i den Modstand, jeg mødte, alene havde set et Bevis
paa mine Bestræbelsers Betydning for dansk Kultur.</p>

<p>Som Maler harmedes han over de literære Fordinger,
der af Pressen stadigt stilledes til Kunsten, idet al
Kritik gjaldt Billedernes "ideelle Indhold", medens
man lod haant om de kunstneriske Krav. Som han gerne
sagde, paa hans Fane stod Ordet Øjenslyst; for den
vilde han kæmpe med alle de Midler, der stod i hans
Magt. Han vilde lære sine Landsmænd, at Øjnene skulde
bruges til at se med og ikke til at tænke med. Derfor
var han ogsaa senere i Livet paa sin Plads først som
Teater-Regissør og Dekoratør, senere som Bestyrer
for Kunstindustrimuseet i Kjøbenhavn. Han vilde
bringe Folk til at glæde sig over det Kunstneriske
lige fra den harmoniske Farvevirkning i et Teaters
Fulddekoration til Linjeslyngningen i det mindste
Broderi, for tilsidst at bringe dem til at kræve
det. Et lille Ornament fra Italiens Femtenhundredaar
var ham kærere end alenlange
Malerier, som var malte for Publikum og beundredes
af Snobber. Naar han opholdt sig i en By som Siena
og studerede der, indsaa han, at kun fordi Byens
gamle Kunstnere var begyndte som store i det Smaa,
ganske hengav sig til Arbejdet og glemte sig selv
derover, var de efterhaanden blevne Herrer ogsaa over
det Store. Han fordybede sig i de gamle italienske
Bogstavers Dekoration og Bøgernes Miniatyrmalerier
og fandt mere Sandhed, derfor større Kunstværd, i en
Minia-tyr paa et Par Tommer end i den moderne Tids
berømteste Fabrikata. Vi Nordboer, kunde han udbryde,
forstaar jo slet ikke at se.</p>

<p><pb n="23" />.</p>

<p>Min danske Omgangskres bestod iøvrigt paa dette
Tidspunkt ikke blot af de bedste blandt Datidens
unge Forfattere og Kunstnere, men af Jurister og
Læger. Blandt Juristerne var den mest fremragende
den senere, nu afdøde, Højesteretssagfører
Frederik Salomon, hvem jeg netop da lærte at
kende, et ypperligt Hoved med levende Interesse
for Samfundsforhold og Politik, hvis største Lyst
var livfuld Samtale; han havde fra først af megen
Kampiver, men saa efterhaanden mørkere og mørkere
paa danske Tilstande.</p>

<p>Blandt Lægerne stod den daværende unge medicinske
Kandidat, senere Professor i Medicinen, Dr. Carl
Salomonsen, mig nær. Jeg havde kendt ham, fra han
var Barn, ja endog dengang undervist ham i Latin,
senere i Filosofi. Han sad nu paa sit lille Værelse i
Forældrenes Hus, bøjet over Mikroskopet, med hvilket
han undersøgte Videnskabens nyeste, forunderlige
Genstand, Bacillerne, hvis Studium han skulde indføre
i Danmark, saa han med god Grund senere blev Chef
for bakteriologisk Institut. Han havde dem for sig
i lange Glasrør, hvori han ernærede og
rendyrkede dem. Men han var ogsaa paa andre Omraader
en Fremskridtets Mand, der glædede sig, naar den ny
aandelige Bevægelse vandt Jordsmon, hvad den trods
alle tilsyneladende og virkelige Nederlag maatte
siges at gøre.</p>

<p>Stundom samledes vi hos en anden Mediciner, nuværende
Korpslæge Johan Hempel, der lys og vennesæl af Sind
saa paa Forholdene med Lune og aldrig mistede sit gode
Humør, men meddelte det til andre. En tredie ung Læge,
der lidenskabeligt optoges af Datidens politiske
og literære Liv, var nu afdøde Professor Ferdinand
Levison, som var af dem, der elskede Aandsfrihed, og
indviede sit Liv til Arbejde for dens Fremgang. Han
havde tidlig Menneskekundskab og ventede sig ikke
hurtige Resultater. Der var den Modsætning i ham,
som ikke er helt almindelig: hans Liv gled for en
stærk Bør af Fremskridtstrang og Fremskridtstro,
men med en Ballast af Resignation. Han var til
Forskel fra mange andre Videnskabsmænd paa intet
Punkt traditionsbunden. Der var i ham ingen følsom
Tilbageskuen til Slægts-Overlevering; hans Aands
Fædreland var Efterkommernes Land. Han havde Karakter
og stor Evne til Hengivenhed.</p>

<p>I Sorger, der maatte forknytte Enhver, anførte han
en Dag Swinburnes Ord af Proserpinas Have:</p>

<p>   From too much love of living.
      From hope and fear set free, 
   We thank with brief thanksgiving
      Whatever gods may be, 
   That no life lives for ever;
   That dead men rise up never; 
   That even the weariest river
      Winds somewhere safe to sea.</p>

<p>Men oftere var han oprømt, fuld af Virkelyst og besjælet af 
den sjældne og kostbare Magt, som det mandige Venskab er.</p>

<p>Først i Juni forlod jeg Danmark paany og opholdt mig</p>

<p>udenlands, mest i Tyskland, dels i Berlin, dels i
München, i hvilke Byer jeg kom i nærmere Forhold
til mine tidligere Bekendte og desuden stedse mere
udvidede min Kres.</p>

<p><pb n="24" />.</p>

<p>I denne Sommer var mine Tanker optagne af i Kjøbenhavn
at grunde et Tidsskrift for endelig at skaffe den ny
Aandsretning et Organ.</p>

<p>Nyt dansk Maanedskrift havde længe hverken kunnet
leve eller dø. Det havde faa Abonnenter og kunde,
tiltrods for at Redaktøren uegennyttigt arbejdede uden
Vederlag, kun betale et ringe Honorar. Medarbejderne
var udisciplinerte og upræcise, og Vilhelm Møller
formaaede ikke at faa Tidsskriftet ud i rette Tid;
tilsidst kunde det hænde, at Januarheftet udkom
i April. Jeg maatte selv forsøge at tage Styret,
og da jeg aabent meddelte Møller Planen, optog han
Meddelelsen paa den smukkeste Maade. Han svarte:</p>

<p>"Jeg forstaar saa fuldstændigt at vurdere de Grunde,
der bevæger Dem til selv at danne et Tidsskrift, at
jeg vilde have fundet det meget underligt, hvis De
ikke havde begyndt paa et saadant Foretagende. At
"Konkurrencen" (hvis der iøvrigt kommer nogen
Konkurrence) skulde have blot den mindste
Indvirkning paa min personlige Hengivenhed for Dem
og Taknemmelighed imod Dem - det haaber jeg ikke,
De antager, og De skal i alt Fald aldrig faa nogen
Grund til at antage det. Jeg har ikke i Sinde at gøre
mig bedre end jeg er, og De vil maaske - ogsaa uden
nærmere Forklaring og Motivering - kunne forstaa,
at den meddelte Underretning ligesom gav et lille
Stik i Hjertet i første Øjeblik. Men jeg beder Dem
dog tro mig, naar jeg siger, at jeg senere mere og
mere har glædet mig ved,, at der paa den periodiske
Literaturs Omraade kommer Den, der med
større Evner, Kundskaber og under heldigere Forhold
kan virke for en Sag, som jeg maaske ikke har havt
Andet at ofre end en god, og i det Hele og Store ren,
Vilje."</p>

<p>Vilhelm Møller grundede siden det ene literære
Foretagende efter det andet Flyvende Blade,
Nutiden og andre, som han dels skrev næsten ene,
dels ledede med Talent. Hans større Arbejder derimod
kom sjældent videre end til Indledningen og de første
Kapitler. Adskillige af hans Planer stod paa Stabelen,
til de gik i Spaaner. Besynderligt nok og ægte dansk
endte den literære Oprørsmand som Teatrenes officielle
Censor.</p>

<p><pb n="25" />.</p>

<p>Lige siden den kjøbenhavnske Dagspresse i Marts
<pb n="187" />2 havde lukket sig for mig, havde de unge Mænd,
der sluttede sig til mig, næret det Forsæt at
oprette et Dagblad. Vilhelm Møller var oprindeligt
ivrigst derfor; han traf da ogsaa snurrige Aftaler
snart med en, snart med en anden Forretningsmand,
mest med Saadanne, der spekulerede i de nye Navne,
vilde bruge Bladet til en storstilet Reklame for
dem selv og intet Tryk vilde udøve paa Redaktionen,
da det var dem usigelig ligegyldigt, hvad der kom
til at staa i Avisen, blot den gik. Det viste sig
desværre stadigt, naar det kom til Stykket, at den
Paagældende Forretningsmand var ganske formueløs.</p>

<p>Men da fra Begyndelsen af 1873 min Broder kunde raade
over nogen Kapital, tog han med Iver Planen op paany,
og det blev besluttet, at fra 1. Januar 1874 vilde
han og jeg i Forening udgive et Dagblad. J. P. Jacobsen
var opfyldt af denne Plan og fuld af Tillid til dens
Virkeliggørelse; han skulde kraftigt medvirke, saa
lidet egnet han end var til Journalistik. Vi tænkte
os Det nittende Aarhundrede som Titel. Bladet skulde
fremfor Alt gaa ud paa i
lidenskabsløs Form at meddele Kundskaber, og give
anderledes paalidelig Underretning om hvad der skete
i Verden end de slette Aviser, som forud fandtes.</p>

<p>Da imidlertid ud paa Sommeren min Broder bragte
i Erfaring, at til Efteraaret to nye større Blade
agtedes oprettede i Kjøbenhavn, et Venstreblad og et,
der skulde repræsentere det saakaldte Mellemparti,
fandt han Tidspunktet altfor ugunstigt og var
tilbøjelig til at stille Sagen paany i Bero. Han
gav mig denne Meddelelse, da jeg mødtes med ham og
Jacobsen i München. At Bladet saaledes efter al
Sandsynlighed ikke vilde udkomme, beredte mig en stor
og ikke behagelig Overraskelse. Jeg følte mig efter
det indre Tilløb, jeg havde gjort, ret flov ved at
Springet skulde udeblive. Men jeg prøvede aldeles
ikke paa at faa ham til at se forhaabningsfuldere
paa Foretagendet. Det syntes som om al Interesse i
Danmark vilde komme til at dreje sig om den indre
Politik, der dengang sysselsatte os mindst og hvori
vi betydede mindst.</p>

<p>Planen blev da henlagt. Først otte Aar derefter
indtraadte min Broder i Morgenbladets Redaktion, hvis 
Ledelse han i Forening med Berg og Hørup overtog indtil 
<pb n="188" />3. Og først i Oktober 1884 grundede Hørup Politiken.</p>

<p><pb n="26" />.</p>

<p>Da Dagbladsprojektet saa vanskeligt lod sig udføre,
havde jeg allerede i to Aar ønsket at oprette et
Maanedskrift for at komme i nærmere Forhold til
Læseverdenen end det kunde ske gennem Bøger. Men her
var jeg atter og atter strandet paa Umuligheden af at
vinde Medarbejdere, med hvilke jeg kunde være tjent.</p>

<p>En ældre Mand af høj og uanfægtet Dannelse, der under
mit Misforhold til Universitetet havde vist stærk
Overensstemmelse med mig og som med Hensyn til almene
Ideer stod paa min Side, var Entomologen Professor
J. C. Schiödte, der ikke blot var en selvstændig
og udmærket Naturforsker, men en Stilist. Han var
af de faa, paa hvis Medvirkning jeg troede at kunne
regne. Men da jeg henvendte mig til ham i Sommeren
<pb n="187" />2, fik jeg et ubetinget om end i venlige Former
givet Afslag. "Enfant! skrev han, Mine Læsere er tyndt
spredte over denne Klodes nordlige Halvkugle. Quid
mihi cum Danis!"</p>

<p>Naar en saa tapper og stridbar Mand som Schiödte
negtede mig sin Medvirkning, indsaa jeg, det var
spildt Ulejlighed at henvende mig til Andre, og
Sagen blev foreløbigt opgivet. I December 1873
tog jeg Planen op paany, og da henvendte jeg mig
først til Julius Lange som til den eneste af min
ældre Vennekres, der for Alvor sympatiserede med min
Personlighed, om end ikke altid med mine Tanker. 
Jeg fremstillede ham, at Tidsskriftet skulde udkomme
uden nogetsomhelst Program og at han som Medarbejder
vilde bevare sin ubetingede Frihed. Men det Odium,
for hvilket han mente at udsætte sig, var for stærkt;
han turde ikke give sit Minde.</p>

<p>Nu i Sommeren 1874 maatte Planen forsøges
virkeliggjort, ifald jeg ikke vilde forlade Landet;
det var i Længden umuligt at lade sig gennemhaane
som Personlighed og som Forfatter lade sig tie
ihjel. Da det var mislykkedes for de mig fjendtlig
sindede Dagblade at knuse det første Bind af min
Bog ved Avisartikler, havde de valgt den virksommere
Fremgangsmaade at tie som en Mur om de følgende Bind.</p>

<p>Mens jeg det halve Aar opholdt mig i Udlandet, kunde jeg 
daarligt starte Foretagendet. Det stilledes paa Benene 
ved min Broders Energi, der paa Titelbladet stod som
Medudgiver, men besørgede en rigelig Broderpart af det
Arbejde, som gjordes fornødent.</p>

<p>Tidsskriftet fik det Navn, der havde været tiltænkt
Dagbladet, Det nittende Aarhundrede og udkom paa det
Gyldendalske Forlag.</p>

<p>Det var nødvendigt at træde op med stor Forsigtighed,
da Modstanderne lurede paa hver Lejlighed til at kvæle
Foretagendet i Spiren. Det første Heftes vigtigste
Artikel var Indledningskapitlet af J. P. Jacobsens
Marie Grubbe, der aabenbarede en ny Digter og en stor.</p>

<p>Skønt Topsøe næsten straks var til Stede med
Angreb af krænkende personlig Art, i hvilke min
Afstamning ikke blev forglemt, blev der dog givet
Maanedskriftet et saadant Tilsnit, at ansete Mænd
ikke skræmmedes tilbage fra Medarbejderskab. Adolph
Steen, Universitetsprofessor i Matematik, en gammel
Fritænker, leverede et Bidrag. Juristen Professor
Goos, der i en Samtale betegnede sig som efter
evropæisk Sprogbrug Venstre Centrum, mens jeg maatte
kaldes Venstre, gav ligeledes sin Tilslutning. Af
andre Mænd, der allerede var ansete eller senere
skulde vinde sig et betydeligt Navn, skrev deri:
Henrik Ibsen, J. P. Jacobsen, Holger Drachmann, 
Sophus Schandorph, Dr. Peter Heiberg (Victor Norfelt),
Matematikeren Julius Petersen, Thor Sundbye,
Troeis-Lund, Kristian Erslev, Hans Brøchner, Harald
Høffding, E. Jessen, Herman Trier, A. F. Mehren,
A. D. Jørgensen, Adolf Hansen, J. A. Fridericia,
E. Slomann, H. Schwanenflügel. Selv Julius Lange
opgav straks sine Betænkeligheder, da han saa, hvad
Tone Tidsskriftet anslog, og det virkede overhovedet
beroligende, at Redaktionen villigt gav Repræsentanter
for den ældre Literaturretning som Chr. Molbech,
Erik Bøgh og Vilhelm Bergsøe Raaderum. Da der nu
ogsaa straks meldte sig Abonnenter i tilstrækkeligt
Antal, skulde det nye Maaneskrifts Liv synes sikret,
saa meget mere, som
man efter Datidens Forhold stod sig ved at skrive
deri, da Udgiverne Intet beholdt for sig selv som
Redaktionshonorar, men uddelte alt, hvad Forlaget
bevilligede, til Medarbejderne.</p>

<p><pb n="27" />.</p>

<p>Ikke desmindre hang Det nittende Aarhundredes
Eksistens i et Haar. Der blev virket kraftigt imod
det aabenlyst, men kraftigere i det Skjulte, og med
klog Taktik rettede Modstanderne deres Hovedangreb paa
Maanedskriftets Forlægger, der som Nordens største
kunde synes uafhængig, men var nødsaget til at tage
mange Hensyn.</p>

<p>Frederik Hegel var som Boghandler meget betydelig. Han
var en stille Mand, dæmpet i hele sin Fremtræden
og om ikke blød i Kærnen af sit Væsen, blid i
alle Former. Han var ikke blot velgørende af sin
betydelige Formue, men lagde ikke sjældent Gavmildhed
for Dagen; det kostede ham neppe Overvindelse at rive
det Gældsbevis i Stykker, ved hvilket en fattig Enke
var ham forpligtet. Overfor dem blandt Skribenterne,
der tyede til ham om Forskud, var han rundhaandet,
og dem, der ikke henvendte sig til ham, kunde han
gøre overraskende Tilbud: Vilde de gøre en Tur til
Udlandet, behøvede de blot at opgive Summen, og flere
hundrede Kroner skulde straks være til Raadighed. Man
kunde ikke være mere redebon, og de, der ikke skyede
den Afhængighed, der med Nødvendighed var Følgen,
benyttede sig i stor Udstrækning deraf. Enhver, der
ikke Saarede ham, kunde være sikker paa, hos den
berømte Forlægger at møde den slebneste Form, den
ceremonielleste Høflighed, der tilmed ikke var kold,
men havde et Skær af Hjertelighed og Elskværdighed
over sig. Han afsendte ikke et Brev, i hvis Udskrift
han ikke gav Adressaten enhver Titel eller Orden,
der tilkom ham; han modtog ikke i sit
Kontor Besøg af den yngste Begynder med et Manuskript
under Armen, uden at han fulgte ham ud gennem samtlige
Døre, Skranker og Glasdøre til den aabne Trappe.</p>

<p>Hegel var en udmærket Forretningsmand, samvittighedsfuld 
til det Yderste i Arbejdet; han skrev egenhændigt hvert 
eneste Brev af det Gyldendalske Forlags uhyre 
Korrespondance. Han var Punktligheden selv. Med ham var 
en Aftale en Aftale, det henkastede mundtlige Ord af 
samme Vægt som en skreven Kontrakt. Aldrig Vaklen, aldrig 
Vrøvl. Han bestemte sig efter en kort Betænkningstid, og 
blev staaende ved sit Udsagn. Af en Forfatter, han en 
Gang kendte, tog han ethvert Manuskript ubeset; aldrig
krævede han, som udenlandske Forlæggere næsten altid,
Rettelser deri. Hans Hovedevne som Forlægger var hans saa 
overordentlige og saa kloge Dristighed. Han overtog 
Forlaget først af Bjørnsons, saa af Ibsens Værker i det 
Øjeblik deres Navne trængte gennem hos Literaturyndere, 
men før de endnu havde havt det ringeste udvortes Held. 
Og saaledes overtog han efterhaanden al værdifuld dansk 
og norsk Literatur.</p>

<p>Den stilfærdige, beskedne, altid noget forlegne Mand var 
af Naturen anlagt til den største Regelmæssighed. Der 
var noget dristigt, men intetsomhelst oppositionelt i 
hans Natur. Han havde i sin Ungdom været en liberal Mand 
i Liberalismens moderate Former da. Han var en loyal 
Borger, med Aarene vistnok Højremand, dog ilde tilmode 
ved Højre-Agitation. Han var en rettroende Mand men med
fuldstændig Taalsomhed overfor Anderledestænkende.</p>

<p>Skønt han stillede sig sympatetisk til dem, der startede 
den literære Bevægelse fra 1871 og skønt Angrebene ikke 
gjorde andet Indtryk paa ham end at vække hans Uvilje, 
viste det sig snart som en Nødvendighed for ham at tage 
Hensyn til Misstemningen hos det Publikum, hvoraf han
skulde leve, og til Forfølgelsen i den Presse, af 
hvilken han som Forretningsmand var afhængig. 
Adskillige især gejstlige Penne rettede sig
direkte mod Forlæggeren, der maatte høre ilde for,
at han, som var høje Gejstliges Tillidsmand, desuden
selv en Mand, hvis Religiøsitet Ingen drog i Tvivl,
vilde staa som Udgiver af et Foretagende, hvis Ledere
opfattedes som Kirkens erklærede Fjender, der sad paa
Spotteres Bænk. De to Udgivere havde jævnligt Kampe
at bestaa for at faa en Artikel optaget og maatte
tage mange Hensyn, ifald de ikke straks vilde opgive
Ævred. Efterhaanden havde de det bestemte Indtryk,
at Hefternes Indhold før Udgivelsen blev underkastet
gejstlig Censur.</p>

<p>Men til denne Vanskelighed overfor Forlæggeren kom
en anden, meget stor, vedrørende den literære Kritik
af det danske og det norske Bogmarked. En stor Del
af hvert Aars literære Grøde var skudt i Vejret paa
det Gyldendalske Forlag. Fra først af tog min Broder
intet Hensyn til, paa hvad Forlag en Bog var kommet
ud, men bedømte den, som var den faldet ned paa hans
Bord fra Himlen. Det viste sig dog snart, at var
Dommen ugunstig eller aifærdigende, saa passerede
den ikke. Det forekom med Rette Forlæggeren ganske
urimeligt, at han selv skulde udgive et Tidsskrift,
hvori et stort Antal af hans andre Foretagender ret
hyppigt blev overlegent misrekommanderte. Han nedlagde
da en Protest, som man var nødsaget til at tage til
Følge.</p>

<p>Der var endelig endnu en Vanskelighed. Langt pinligere
end de fritænkerske Træk i den nyere Literatur var
for Hegel det relative Frisprog paa det kønslige
Omraade. Han var blufærdig til det Yderste, som det
senere viste sig i hans Afvisning af Amalie Skrams
allerede antagne og trykte første Roman og af Erna
Juel-Hansens første større Fortælling. Han vilde ikke
tillade Trykningen af noget, der i seksuel Henseende
kunde give Anstød. Og saaledes
hændte det, at en lille Novelle om le droit du
seigneur, der allerede var sat, maatte brækkes op i
sidste Øjeblik, og erstattes med braadløst Stof.</p>

<p>Efter tre Aars Forløb viste det sig umuligt at holde
Tidsskriftet oppe længere, skønt det økonomisk bar
sig. De to Aviser, der faktisk regerede det lille
Danmark, havde sejret. De havde endnu bestandig
Læseverdenen med dem, naar de moraliserede, som de
kunde bedst. End ikke deres tykke Uvidenhed var dem
nogen Hindring. I Aarenes Løb var Plougs Fædrelandet
blevet distanceret af Dagbladet, som efter Billes
Fratræden var overtaget af Topsøe, der hilstes som den
ny Tids Mand og hvis Forfatterbegavelse blev hyldet
fra alle Sider. I hans Avis, der daglig læste hjemlige
og fremmede Forfattere Teksten for Frivolitet, stod i
<pb n="187" />4 en Artikel om en Bog af Herbert Spencer, hvori
det om denne Englands berømteste Tænker i Datiden,
dengang 54 Aar gammel, hed, at han gjorde Indtryk af
at være en meget ung Mand med nogle titaniske Vuer,
om hvem det maatte haabes, at Tiden vilde give ham
større Modenhed; det var i alt Fald gaaet saadan med
hans Forgænger Stuart Mill.</p>

<p>Der var i ti Linjer om Spencer begaaet ti grove
Fejl; men det skadede ikke Bladet en Døjt hos det
kjøbenhavnske Publikum.</p>

<p><pb n="28" />.</p>

<p>I Juni 1874 fik jeg under mit Ophold i München et
Tilbud om Medarbejderskab ved et nyt Tidsskrift
Deutsche Rundschau, der agtedes oprettet til den
<pb n="1" />. Oktober, og dette Tilbud var min første Tilknytning
til den tyske Literatur. Det kom mig saare vel tilpas,
og jeg modtog det med Taknemmelighed.</p>

<p>Den stadige Kamp for Brødet i Danmark og den
stadige Kamp for Livet med Pressen og dens Publikum
gjorde mig det i høj Grad ønskeligt, personligt at
vinde en ny Læseverden, som Oversættelser af mine
for en anden Læsekres skrevne Bøger ikke kunde
erobre mig. Jeg besluttede at lære Tysk saaledes,
at jeg kunde skrive det til Trykning og jeg anvendte
de nærmest følgende Aar bl. A. dertil.</p>

<p>Til Dr. Julius Rodenberg, overfor hvem vistnok Heyse
havde banet mig Vejen, kom jeg snart i det bedste
Forhold; han sendte mig det nye Tidsskrifts Program
i Korrektur til Gennemlæsning og Drøftelse med ham,
ja var endog saa imødekommende at tage Hensyn til mine
Indvendinger. De forskellige Nationaliteter i Europa
var noget ujævnt behandlede i Programmet. Saaledes
forekom Italien i en Bisætning, hvor Hovedsætningen og
tre tidligere Bisætninger handlede om England. Rusland
og Frankrig var betegnede uden Nævnelse af deres
Navne, Frankrig omtrent saaledes: det Land, som
vi hidtil ikke har kunnet undvære og hvis Kultur
vi haaber heller ikke i Fremtiden at overse. Om
Skandinavien stod der i det oprindelige Udkast
"da lykkeligvis i Danmark nu al Grund til Mistro
er bortfalden". Eftersom denne Sætning kun vilde
virke opirrende Nord for Kongeaaen, opnaaede jeg, at
den ændredes til "da en forsonligere Stemning nu er
indtraadt". Alligevel var jeg naturligvis forberedt
paa at Bladene hjemme vilde slaa Mynt af mit Tyskeri,
naar jeg begyndte min Medarbejden; jeg kendte den
Art Artikler saa godt, at jeg kunde lave dem selv:
"Han skriver i vore Undertrykkeres Organer" osv.;
men jeg kunde ikke tage Hensyn dertil.</p>

<p>Jeg kunde kun glæde mig over den gode Modtagelse,
min Bog om den tyske Romantik, der dog var denne
Literaturgruppe saa ugunstig, fik i Tyskland. Digteren
Adolf Stern, Professor i Literaturhistorie ved
Polytechnikum i Dresden, skrev anerkendende og vægtigt
om Bogen i Ugeskriftet Europa-Chronik, som han udgav.
<pb n="29" />.</p>

<p>Faa det Tidspunkt var Bismarcks (og paa hans Vink
de Liberales) Kamp mod den katolske Kirke paa sit
Højdepunkt. Henrik Ibsen, der lige havde udgivet sin
Kejser og Galilæer saa selvfølgelig et Misgreb i den
Anvendelse af ydre Magtmidler, med hvilken Striden
fra Bismarcks Side blev ført, og troede aldeles ikke
paa at disse kunde hidføre nogen Sejr. Men til min
Forundring opdagede jeg, at Tysklands Liberale tænkte
anderledes. Med en dyb Glæde var de fra Amerika
tilbagevendte gamle Revolutionære Vidner til den
saakaldte Kulturkamp. De tvivlede intet Øjeblik paa,
at den vilde blive gennemført, og saa deri den længe
ventede og attraaede praktiske Fuldførelse af den
Udløsningsgerning, som Tysklands store Frisindede,
Kant og Schiller, Lessing og Goethe, aandeligt havde
sat i Gang. De upolitiske Universitetslærde var
endnu ivrigere for Kampen imod Kirken i den temmelig
plumpe Form, den havde antaget. En af de fineste
og stilfærdigste sagde til mig: "Det er umuligt at
knuse Kirkeligheden ved rent aandelige Vaaben, da
Præsterne bruger lutter materielle. At Gejstligheden
ikke en Gang i Posen har kunnet bringe det til en
Demonstration, viser bedst, at den katolske Kirkes
Modstand er lam og mat."</p>

<p>Det var for disse Mænd et sandt Slag, da Bismarck faa 
Aar derefter følte sig tvungen til at indstille Kampen.
ET ARBEJDSAAR</p>

<p><pb n="1" />.</p>

<p>I Efteraaret og Vinteren 1874 skrev jeg i Udlandet
nogle Essays, et omfangsrigere om Paul Heyse, hvori
jeg forsøgte at udfolde hans Evner fra Cellen,
et lille om Ludvig Bödtcher, for at modarbejde
den ondskabsfulde Snak om min dybe Ringeagt for
dansk Poesi, og to store Essays om Lassalle, der
dannede Grundlaget for min seks Aar senere udgivne
Bog. Jeg nøjedes ikke med at studere Lassalles
dengang utilgængelige Skrifter paa Bibliotekerne,
jeg havde lange Samtaler med de Mænd, der havde kendt
ham, saaledes i Berlin med Franz Duncker, Friedrich
Spielhagen, Ernst Dohm, Dr. Oldenberg. Jeg samtalte
ikke mindre med Kvinder, der havde omgaaedes ham til
Stadighed, som Fanny Lewald; men opdagede til min
Overraskelse, at selv de iblandt dem, der havde staaet
ham nær og hvem han havde hyldet, som Fru Duncker,
aldrig havde læst en Linje af ham. Som en af dem
sagde, de havde hørt, at der ikke var nogen Næring
i hvad han skrev. Skønt mit Arbejde om Lassalle i
sit oprindelige Udkast var afsluttet i December,
tog Gennemarbejdelsen saa megen Tid, at jeg først
fik det færdigt i Maj.</p>

<p>Dermed var dog ikke Arbejdet til Ende. Thi neppe
var det fuldendt paa Dansk, før jeg begyndte
Oversættelsen paa Tysk. Fra Efteraaret 1874 havde jeg
nemlig i Regelen dobbelt Arbejd. Saasnart et Essay
var færdigt paa Dansk, tog jeg fat paa Oversættelsen
eller rettere Omarbejdelsen paa Tysk, da en Tilpasning
oftest var nødvendig.</p>

<p>Mit første Forsøg var den besværlige Overførelse af
min Artikel om Paul Heyse paa det fremmede Sprog. Det
var mig en overordentlig Skuffelse, da Dr. Rodenberg
sendte mig Afhandlingen tilbage med den Bemærkning, at
Tysken desværre var umulig. Saa maatte jeg da begynde
Sprogstudiet forfra og paa mere indtrængende Maade,
indtil jeg langt om længe naaede saa vidt, at hvad jeg
skrev, uden Rettelser eller med ganske ubetydelige,
lod sig trykke. Da jeg i Grunden manglede Sprogtalent,
var en ikke ringe Paapassenhed nødvendig.</p>

<p><pb n="2" />.</p>

<p>Ved Juletid vendte jeg tilbage til Danmark og
optog fra 1. Januar mit Arbejde. Aaret 1875 blev et
Arbejdsaar. Med Undtagelse af nogle Uger i Maj og i
November, da jeg opholdt mig paa Landet i Sachsen og
i Hannover, tilbragte jeg det hele Aar i Danmark. Jeg
studerede og skrev uafbrudt, skønt under ugunstige
Betingelser.</p>

<p>Ovenover det lille Værelse i mine Forældres Hus, der
var indrømmet mig, sad endnu bestandig fra Morgen
til Aften Musiklæreren Hr. Jähnigen og indøvede
sine Elever, ledsagende Skalaer og Fingerøvelser
med kraftige Taktslag af Foden mod Gulvet lige over
mit Hoved. Der spiltes desuden jævnligt Piano under
mig, og kom saa en Lirekasse i Gaarden til, var det
vanskeligt, ikke at fare ud paa Gaden. Nu forstaar
jeg neppe, at jeg hellere underkastede mig Pinen end
lejede mig et Arbejdsværelse andensteds;
men jeg var upraktisk og desuden sikker paa, at
Forholdene i Kjøbenhavn, hvor Musikens skønne Kunst
bliver elsket og dyrket, allevegne var omtrent de
samme. - Og naar jeg saa tænkte paa, hvad Musiken
skulde være: den overjordiske Trøsterinde, den
opflammende Undergører, der griber om alle Nerver og
løfter Sjælen.</p>

<p>Jeg var i daarlig Kondition, Aaret igennem plaget af
vekslende, halvt latterlige Smaa-Genvordigheder. Først
havde jeg en let Difteritis, der nogen Tid lammede
Ganen paa mig, saa jeg forstummede eller kun med
yderste Vanskelighed kunde sige nogle Ord. Komisk nok
fik jeg Mælet igen en Dag, Julius Lange besøgte mig og
da hans Tunghørhed tvang mig til at raabe. Saa led jeg
af Tandpine, der kronisk vendte tilbage, endelig af
et Hul i min Vrist, der forhindrede mig fra at gaa og
som bandt sig saa længe, at det tilsidst forekom mig,
som havde jeg altid været forhindret i at gaa af et
Hul i Vristen; jeg havde og har nemlig den uheldige
Egenskab, at et Saar, der hos andre læges paa otte
Dage, tager otte Uger hos mig.</p>

<p><pb n="3" />.</p>

<p>Fra Januar 1875 havde jeg lidenskabeligt optaget mine
Studier af engelsk Litteratur fra det 19. Aarhundredes
Begyndelse, der havde ligget brak, siden jeg i
Foraaret 1874 afsluttede mine Forelæsninger om Byron.</p>

<p>Da jeg modtog en Opfordring til for første Gang at
holde et Foredrag i Studenterforeningen, valgte jeg
Æmnet Shelley, hvilket Æmne Senioratet, betegnende
nok for Datidens Uvidenhed om den engelske Digter,
bekendtgjorde som Schelling, da man ansaa det andet for 
en Skrivefejl. Foredraget blev holdt i Begyndelsen af 
April, og efter J. P. Jacobsens Udsagn, "tog det sig ud".</p>

<p>Aaret igennem sad jeg fordybet i Coleridge, Wordsworth, 
Keats, Scott, Moore, Shelley og Landor under store 
Vanskeligheder ved at faa Lov til at beholde de Bøger, 
jeg havde Brug for, fra det kongelige Bibliotek, hvis 
Overbibliotekar, Christian Bruun, var en af mine mange 
Avindsmænd.</p>

<p>Da jeg var naaet til Lord Byron og tog mine
Forelæsninger fra 1874 for mig paany, opdagede jeg til
min Sorg, at Skildringen i denne Form slet ikke duede,
men krævede at omarbejdes fra først til sidst. Jeg
gav mig ufortrødent i Lag dermed. En Dag stødte
jeg paa den lille Hindring, at mit Bud, hvem jeg
havde sendt til Biblioteket for at skaffe mig Thomas
Moore's Byronbiografi, kom tilbage med den Besked, at
Bogen ikke havdes paa Biblioteket. Da jeg Aaret forud
havde læst og benyttet Bogen i Bibliotekets Eksemplar,
sendte jeg Dagen efter Buddet op paany med en Billet,
hvori jeg høfligt bemærkede, man maatte tage fejl,
Biblioteket ejede Bogen. Karlen kom ikke desmindre
tilbage med samme Besked. Næste Dag gik jeg selv
derop, bad en af Assistenterne aabne Bogsamlingen
for mig og føre mig til den engelske Afdeling;
jeg søgte Bogen, fandt den i dens Hylde, og sagde:
Dér ser De selv; den staar der. Tjen mig altsaa i,
uden Vanskeligheder at give de tre Bind til mit Bud
imorgen. Jeg sendte Karlen, men til min Forbauselse
kom han endnu en Gang tomhændet tilbage med Beskeden,
at den Bog fandtes ikke paa det kongelige Bibliotek.</p>

<p>Samme Dags Aften modtog jeg et Brev fra den Mand,
der i Almindelighed overgav de Laanende deres Bøger,
Carit Etlar (Carl Brosbøll); han betroede mig - under 
Anmodning om ikke at bruge Meddelelsen til hans Skade 
- hvad Sammenhængen med den fortsatte Negtelse var. 
Jeg havde paa Laaneseddelen skrevet Værkets Titel
saaledes: Thomas Moore: Byrons life and letters. 3
vol., medens den
fuldstændige og rette Titel var: Byrons life, letters
and journals og Overbibliotekar Bruun havde svoret,
at saa længe jeg ikke skrev Titelen rigtigt, skulde
mit Bud faa Lov at gaa forgæves.</p>

<p>Jeg var Carit Etlar taknemmelig for Meddelelsen og
har, saalænge han var i Live, heller ikke røbet
denne hans uskyldige Gaaen bag om sin Chef. Mit
Bekendtskab med Carit Etlar var gammelt; da jeg
kun var 24 Aar gammel, havde han søgt mig for at
bede mig anmode Ploug om at turde anmelde hans
Skuespil Trælleæt, som da opførtes første Gang,
eftersom Fædrelandets stadige Recensent efter hans
Paastand var ham ildesindet. Skønt jeg mødte Afslag,
huskede han min Imødekommen. Senere kom der et
Øjeblik en Kurre paa Traaden imellem os, da han i
temmelig barske Udtryk lod mig vide, han ventede en
Anmeldelse til Tak, naar han sendte mig sine Bøger,
og den var udeblevet. Snart blev dog hin Misstemning
udjævnet. Adskillige omtalte ham ikke synderlig
gunstigt. Saaledes Ploug. Brøchner, der havde gaaet
i Skole med ham, paastod kun, at han gjorde sig fire
Aar yngre end han var, hvad utvivlsomt var rigtigt;
thi da Brosbøll en Menneskealder derefter skulde
fylde de 76 Aar, lod han i Aviserne bekendtgøre,
at han til sin Forundring af gamle Papirer havde
opdaget, han nu fyldte 80. Saalænge han var ung vilde
han nødigt bære sin Alder; nu da han var gammel, gav
de fire Aar en Anseelse mere, og han vilde ikke gaa
glip af de Festligheder og Udmærkelser, der fulgte
med Opnaaelsen af saa højt et Aaremaal.</p>

<p>Carit Etlar, der som folkelig Fortæller glædede sig
ved en umaadelig Læsekres i de brede Lag, passede
som Biblioteksassistent ikke synderligt til den
som historisk Forsker nøjagtige og pertentlige
Overbibliotekar, der var gnaven og mistænksom.</p>

<p>Da Bruun i sin Tid blev ansat, angreb hans Medansøger,
den fortjente Filolog Professor Lyngbye, i en
Dagbladsartikel Monrad som Minister, fordi han havde
foretrukket en Lærd, der til Embedseksamen havde
Non contemnendus, for en Videnskabsmand, der til sin
Eksamen havde faaet Præ ceteris, og det hed sig siden,
at Bruun afskyede Alle, hvem han mistænkte for at have
læst hin Lyngbyes Artikel. Jeg havde ganske vist læst
den, men ikke agtet paa den, og har ikke nævnt den til
nogen før nu. Saa det maatte være af andre Grunde,
at Overbibliotekaren forfulgte mig med sin særlige
Uvilje. Endnu tyve Aar derefter drillede han mig,
mens jeg udarbejdede en større Bog om Shakespeare,
med stadige brevlige Beklagelser over at jeg benyttede
for mange Bøger og med pludselig at kræve Alt tilbage,
hvad jeg efterhaanden havde samlet fra Biblioteket
til Udarbejdelse af mit Værk. Han fastsatte tillige et
meget lille Maximum af Bøger, han tillod mig samtidigt
at have hjemme. Jeg nødtes ved den Lejlighed til at
afbryde Bogens Trykning.</p>

<p><pb n="4" />.</p>

<p>I mine unge Aar plejede jeg at sige, der var to Magter
i Danmark, med hvilke jeg ikke vilde eller kunde lægge
mig ud, det kongelige Bibliotek og det Gyldendalske
Forlag, thi uden det første kunde jeg ikke lære noget
og uden det andet ikke udgive noget. Overfor begge
blev jeg netop i det Aar sat paa Prøve. Thi med Hegel
som Udgiver af Det nittende Aarhundrede var i Aarets
Løb Bruddet mer end én Gang overhængende og blev
kun forhindret ved Ændring eller Tilbagedragning af
Artikler, han negtede sit Imprimatur.</p>

<p>Da Tidskriftet blot gav en Masse utaknemmeligt Redaktionsarbejde, 
maatte det være mig magtpaaliggende, ad andre Veje at fortjene 
noget. Men Professor Goos, hvem jeg i
<pb n="178" />                                    Et Arbejdsaar</p>

<p>hine Dage ofte saa og som dengang stillede sig yderst
venskabeligt til mig, udtalte i Juli til mig den
Overbevisning, at Biskop Martensen, eventuelt ved
direkte Henvendelse til Kongen, vilde forhindre min
Ansættelse ved Universitetet. Han beklagede inderligt
dette. (Pudsigt nok gav han selv sytten Aar derefter
en anden den da endnu ubesatte Plads). Og samtidigt
udtalte netop Hans Majestæt til en af mine tidligere
nærmeste Venner sin Misfornøjelse med "Filosofernes
Ukristelighed."</p>

<p>Det blev mig da med hver Dag mere vanskeligt at
fortjene, hvad jeg behøvede til Livets Ophold.</p>

<p><pb n="5" />.</p>

<p>Samme Sommer og Efteraar havde jeg et mindre Arbejde
for, der tog mig mere Tid end jeg havde ventet.</p>

<p>Umuligt som det var mig ved egne Frembringelser
at komme ud af min ubetydelige Gæld paa 500
Kroner, besluttede jeg at fortjene mit Brød som
Oversætter. Det var min Agt til en Begyndelse at
overføre Gottfried Kellers Noveller paa Dansk, da jeg
ikke blot selv fandt dem fremragende, men under mine
Ophold i Tyskland havde erfaret, hvilken ganske særlig
Beundring denne Schweizerdigter nød ogsaa udenfor sit
Hjemland, idet der i tyske Forfatter- og Kunstnerkrese
altid taltes om Keller som om den, mod hvis Kraft og
Anskuelighed ingen anden kunde komme op.</p>

<p>Da jeg fra Keller havde opnaaet Eneret til Gengivelse
af hans Værker paa Dansk, ansaa jeg mig for sikret
mod Næringssorg i den nærmeste Fremtid.</p>

<p>Jeg valgte til en Begyndelse Kellers mest beundrede
Novelle, Romeo og Julie i Landsbyen, den om hvilken
Heyse en Dag havde sagt til mig: Jeg vilde give
Alt, hvad jeg har frembragt, for at have skrevet
den. Dertil føjede jeg for at
vælge noget ret Populært og tillige Ubekendt en
lille i Kellers Bøger endnu ikke optaget Fortælling,
som jeg havde fundet i en Folkekalender, De syv
støtte Mænd og deres Fane. Denne Maade at aabne
min Oversættervirksomhed paa, fandt jeg selv saa
fortræffelig, at jeg under Trykket af min Pengenød
levede i Fremtidsforventninger, der ikke stod tilbage
for Konens med Æggene. Jeg vilde hurtigt kunne
betale min Gæld; jeg vilde helt kunne leve af denne
Virksomhed; jeg kunde endogsaa gifte mig paa den; jeg
kunde lægge Penge op. Oversatte jeg et Ark om Dagen,
hvad meget vel lod sig gøre, altsaa c. 350 Ark om
Aaret, saa gav dette mig en Indtægt af 14,000 Kroner,
hvad der var Rigdom. Drev jeg det kun til et halvt
Ark om Dagen, havde jeg altid 7000 Kroner, hvad der
var Velstand. Foreløbig udgjorde det Bind, jeg til
Jul fik færdigt, kun tolv Ark, saa det ledede just
ikke nogen Guldstrøm ind til mig. Og dette Bind blev
det eneste, jeg overhovedet kom til at oversætte.</p>

<p>Naturalismen i England og Schweizernoveller udkom
paa én Gang. Da Pressen saa lidet vilde anmelde
det fjerde Bind af Hovedstrømninger som andet og
tredie, saa kastede man sig nu med Lidenskab over
Schweizernovellerne. Det gjaldt om at rakke dem ned
og samtidigt latterliggøre dem, som endnu aldrig
Noveller var latterliggjorte.</p>

<p>Hvem Keller var, vidste man ikke; men netop i sin
Uvidenhed havde man da som altid en Styrke. Bogens
første Anmelder bemærkede, at det var temmelig
vildledende, naar Keller i Fortalen betegnedes
som en levende Skribent, da han efter det og det
Konversationsleksikon var død for 15 Aar siden. Glad
over dette Fund optog Ploug Beskyldningen mod
Oversætteren for at have faret med vitterlig Usandhed
i den Meddelelse, at Keller ønskede sig oversat af
ham; Ønsket maatte vel være udtalt ved Testamente, da
Manden forlængst var død. Hans Talent var iøvrigt
for ringe til at man behøvede at faa ham indført. 
En Dansk som Bendix Hansen (hvem jeg for min Del 
aldrig havde hørt nævne og hvem Ingen sidenhen har 
nævnt) var i Stand til at skrive fuldt saa gode 
Noveller.</p>

<p>I Blade og Tidsskrifter overbød Anmelderne hinanden
desuden i Paavisning af at jeg ikke forstod Tysk og
ikke kunde skrive Dansk. Et Par lidt ualmindelige
Udtryk, jeg havde brugt, blev stadigt anførte som
Beviser paa, at jeg ikke havde forstaaet Tysken. 
Ja, saaledes blev Anklagerne efterhaanden sat i Stil,
at Folk mente, Sagen var in confesso, saa jeg
end ikke selv vilde nedlægge nogen Indsigelse mod
den almindelig anerkendte Sandhed, at jeg skrev et
daarligt Dansk. Som en ældre Herre i Selskab sagde 
til mig: Det er Dem, ikke sandt, der skriver saaledes:
"Født i Paris var han tidlig bleven sat i Skole
i Verdun" og, ikke sandt, det er Dem, der kalder
"Vinduer" for "Skiver".</p>

<p>Dog særligt styrtede Anmelderne sig over Kellers
"Usædelighed". Den Omstændighed, at i Romeo og
Julie de to Unge, efter en eneste Gang at have
favnet hinanden, i deres Fattigdom og Udsigtsløshed
lader sig glide fra det Høskib, der bærer dem, ned i
Flodens kolde Vande, satte Anmelderne i et Delirium,
der meddelte sig til Læseverdenen. Novellerne prækede
"den frie Kærlighed" (hvilken alle disse Journalister,
der privat levede som glade Bavianer, offentlig
aldrig forsømte at korse sig over); den prækede
desuden Selvmords Berettigelse ligesom første Del
af Hovedstrømninger. Og det i et Land, hvor Selvmord
var saa hyppige som i Danmark!</p>

<p>Ploug hævdede da med Styrke i Fædrelandet, at hvad 
Oversætteren mest af Alt syntes at ligne, var "en 
literær Forretningsmand, der gør i Tidens Modevarer, 
eller en rodløs Plante, som driver med Strømmen". 
Dagbladet tog her
til Genmæle. Benævnelsen "rodløs Plante" var urigtig:
"der gives Planter, som er endnu værre farne; det er
dem, som har fæstet Rod i Urenhed og Raadenskab".</p>

<p>Studenterforeningen, der altid fik sin Parole fra
de to Aviser, havde blandt sine Juleforæringer til
Tombolaen det Aar ogsaa Schweizernovellerne og gjorde
sig i de Vers, der ledsagede Bogen, yderst lystig
over Salis og Verenas sidste Favntag, der vittigt
betegnedes som "Kogning i Hø".</p>

<p>Ikke et Menneske i Landet ytrede Sans for Novellens
fine og sjældne Poesi.</p>

<p>Da Keller erfor sine Novellers Nederlag, skrev
han til mig: "Oversættelsens Skæbne har i høj Grad
overrasket mig; Jeg vidste tilfældigvis intet om, at
et saa fordrejet og forgiftet Bigotteri eksisterede
i Danmark. Efterat Fortællingen nu i snart tyve
Aar er blevet eftertrykt i en Mængde Feuilletoner
og saavel i Schweiz som i Tyskland optaget i flere
større Samlinger, af hvilke mere end én udtrykkeligt
er bestemt for Familien eller for Hjemmet, lyder
nu for første Gang denne enfoldige Anklage for
Usædelighed." Som artig Mand udlede han Angrebene paa
Romeo og Julie ikke af hans "ubetydelige Historie",
men af "den frie og suveræne Aand" i mine Skrifter,
der paadrog mig Forfølgelse.</p>

<p><pb n="6" />.</p>

<p>Ak, denne "frie og suveræne" Aand var for Tiden en
Suveræn i stadig Feber.</p>

<p>Som Dreng i Tretten-Fjortenaars Alderen havde jeg
plejet at tage en Blyant og et Stykke Papir med i min
Seng for, naar jeg ikke kunde sove, da at notere,
hvad der faldt mig ind. Da jeg ikke laa alene i
Sovekammeret, turde jeg ikke tænde Lys, men jeg lærte
mig at skrive i Mørke. I Begyndelsen dækkede Linjerne
hinanden eller gik ind i
hverandre, saa Resultatet blev ulæseligt; men
efterhaanden lod jeg med en vis Færdighed Fingrene
glide saadan over Papiret, at Linjerne kom til
at staa i rette Afstand. I disse Maaneder, da det
finere Arbejde om Dagen umuliggjordes mig ved den
Helvedes Musik, der fyldte Huset, blev det Natten,
hvori jeg lagde Planer og havde Indfald, som jeg da
ikke sjældent optegnede i Mørke, for ikke at glemme
dem. Tidt lod Arbejdet mig dog ingen Ro; jeg stod op,
satte mig ved mit Skrivebord, skrev en halv eller hel
Side og gik i Seng paany. Og var min Hjerne ikke til
at berolige, gentog dette sig tre, fire Gange, saa
min Søvn blev meget inskrænket. Hvad man skriver ved
Nattetid, synes En altid i Øjeblikket straalende godt,
langt overlegent hvad man ellers finder paa. Desværre
blegner det ved Dagslys; det er i Regelen en smertelig
Skuffelse at gennemlæse det med koldere Hjerne.</p>

<p>Imidlertid arbejdede jeg Dag og Nat saa feberagtigt,
at jeg end ikke ved Foraarstid forlod Kjøbenhavn
og henad St. Hansdag saa Dyrehaven for første Gang. 
Skoven var den Dag fuld af glade Kjøbenhavnere;
jeg traf adskillige elskende Par, som jeg kendte,
og jeg sagde til mig selv: Hvor mange hundrede Mile
lever vel jeg fra Kjøbenhavn!</p>

<p><pb n="7" />.</p>

<p>En af mine faa Adspredelser dengang var at aflægge
smaa Besøg i en Familie, med hvilken jeg regnede
mig en Smule i Slægt, skønt der intet Blodets Baand
bestod mellem den og mig. Husets Frue, hvem jeg
fra Barndommen af kaldte Kusine, havde som ung Pige
været en sjælden Skønhed. Hun var, 16 eller 17 Aar
gammel, bleven gift med en brav Købmand, og var nu
i Trediverne, omgivet af en blomstrende Skare Sønner
og Døtre. Hendes Navn var Frederikke
Bendix. Blid, forstandig, munter, altid i Ligevægt
og stadigt meget smuk, med Øjne, Ingen saa uden at
føle et lille Pust af Lykke, var hun, enten man traf
hende alene, eller de unge Døtre flokkedes om hende
som Duer, der brusende sætter sig paa Duetæmmerskens
Skuldre og Skød, den menneskevordne Harmoni i en jævn,
ung Borgerkones Skikkelse. Tidt kom jeg til hende
med adskillige Bekymringer i Sindet og følte dem
sprede sig, mens jeg sad paa Stolen overfor hende,
saa hendes Smil, og lyttede til hendes Pigebørns
barnlige og kække Pludren.</p>

<p>Da jeg i Maj tog nogle Uger fra Kjøbenhavn, havde jeg
en lille Oplevelse, som ligeledes adspredte mig. 
I nogen Tid havde jeg staaet i Brevveksling med den
udmærkede Skuespiller ved Burgteatret i Wien, Josef
Lewinsky, da i sin ypperste Kraft. Han havde læst
Hovedstrømningernes første Bind med Entusiasme og
udtalt sine varme Følelser for deres Forfatter. Nu
hændte det, at jeg en Aften, vel ved Titiden, ankom
til Berlin og at Lewinsky, som jeg af Plakaterne saa,
den Aften spillede der i Byen med en østerrigsk
Trup. Jeg kørte til Teatret, men det var allerede
lukket, derfra til et Hotel, hvor jeg formodede,
Skuespillerne var tagne ind, men fandt dem ikke dér,
kørte saa til endnu et Hotel, der blev mig anvist, et,
der laa omme bag den store Kurfyrstes Monument. 
Jeg naaede først dertil ved Midnat, og ringede paa
Portneren, der svarte, at de Wienske Skuespillere
vel opholdt sig der, men ikke modtog nogen; han
indvilligede dog i at afgive mit Kort. Saa blev jeg i
Triumf af Lewinsky hentet ind til et natligt Selskab,
der forekom mig det gladeste og mest poetiske, jeg i
mange, mange Aar havde set. Det virkede paa mig som
et Optrin af en fornem og dog picaresk Roman. I det
store Hotelværelse, der var fuldt af glade Mennesker,
sad eller laa henstrakt paa Divaner om et Bord med
Champagneflasker
en Flok af Mænd med udmærket Holdning og intelligente
Ansigter og af Damer, der var lige indtagende ved 
Skikkelse og Fysiognomi. En braadløs Munterhed
besjælede dem. Saa sent det var, og skønt de den samme
Aften havde spillet, var ingen Træthed at spore hos
dem. Lystige Drillerier, Skemt og Spas, skarpsindige
Ytringer om Skuespilkunst og Poesi fik Timerne til at
flyve. Den Aften sluttede jeg med Lewinsky et Venskab,
der holdt ud en Menneskealder til hans Død.</p>

<p><pb n="8" />.</p>

<p>I Norden oplevede jeg lidet Glædeligt. En Begivenhed,
der gjorde et ansporende Indtryk, var imidlertid
den nye Udvikling af Bjørnsons Digtning i Retning
af Virkelighedsgengivelse. Han udgav samtidigt En
Fallit og Redaktøren. Skønt intet af disse Skuespil
betegner et Højdepunkt i hans Poesi, betydede de en
Signalforandring, røbede, at Bjørnson havde gjort
Skridtet fra romantisk til moderne Aandsliv. Hvad
der samtidigt erfores om den Gæring og Udvikling,
hvori hans længe nærede Rettroenhed befandt sig, gav
desuden et Haab om, at Ibsen ikke mere vilde komme
til at staa ene i Norge som en ny Tids Talsmand.</p>

<p>I de Dage fik jeg i Kjøbenhavn meget jævnligt
Besøg af en gammel udmærket Mand, en af Grundtvigs
ældste Tilhængere ved Navn Knudsen, som første
Gang bragte mig sammenheftet i stort Format et
forstandigt Tidsskrift, han havde udgivet, kaldet
Vore Ordførere. Han var alvorligt religiøs og
dog besjælet af det inderligste Frisind. Han holdt
overfor de Grundtvigianere, der var gaaede paa Akkord
med Statskirken, fast ved Grundtvigs ældre Krav paa
fuld Aandsfrihed. Omgangen med ham kunde være lidt
trættende; men der var noget Forfriskende ved
hans aldrig svækkede Begejstring og sjældne
Hæderlighed. Jeg nærede vel intet Øjeblik nogen
Tro til, at han skulde kunne paavirke og dreje
Grundtvigianernes Kurs i Datiden. Men jeg paaskønnede
ham personligt af fuldt Hjerte og ærede ham mere for
hans Holdning overfor mig, end om han havde været en
afgjort Meningsfælle.</p>

<p><pb n="9" />.</p>

<p>I det Aar fik jeg det første stærke Indtryk af
hvorledes Omgivelserne omkring En forvandles derved,
at de mange uvilkaarligt eller vilkaarligt svige og
sviges. Forbindelser mellem Mand og Kvinde, nyligt
stiftede Ægteskaber, der syntes at maatte holde
Livet ud, faldt fra hinanden; Kvinder, der lige havde
erklæret, at de elskede for evigt, elskede knapt et
Aar. Mænd, der nys gik op i ridderlig Elskov, pønsede
paa at afhænde den Elskede fordelagtigt; unge Fruer,
der løb bort fra deres Ægtefælle med en Mand, tog
sig undervejs en anden Mand, og den forladte Nr. 2
trøstede sig en Maaned efter med en ny Veninde. I
dansk Politik var Omslag og Smaaforræderier det
daglige Brød, og danske Venskabsforbindelser Mand
og Mand imellem viste sig saa upaalidelige, at
man undredes, nogen indgik dem. Meningsfæller sveg
uafbrudt hinanden, dels fordi de af uberegnelige
Aarsager skiftede Mening, dels fordi den, der
betegnedes som Fører, i denne Egenskab blev hadet ikke
blot af Modstanderne, men af dem, han skulde føre,
og især af dem.</p>

<p>I Marts skrev jeg i min Notitsbog: "Vrangen er
ikke smuk, ikke nær saa smuk som Retten. Og i
en Haandevending er saa Retten Uret og Uretten
Ret. Traadenderne er ikke nær saa smukke som
Broderiet; men nogle Aar! og Broderiet er fuldstændig
opslidt, er selv blevet Traadender, og ser man
rigtigt paa Traadenderne, udgør de jo
ogsaa en Slags Broderi. Traadenderne forgaar,
og Kanevasset forgaar, og Gobelin'et bliver til
Klude. Kun Svinelær bestaar. Derfor binder man de
klassiske Værker ind i Svineskind. Bøgerne gaar ikke
desmindre i Rotterne og til allersidst Svinelæderet
med. Saa kun en Smule Rottegift, og Historien er
ude."</p>

<p>Skønt jeg i Reglen følte mig ret nedslaaet og snarere
i bittert Lune end i godt, havde jeg Opsving af
Selvfølelse. Saaledes skrev jeg Paaskemorgen: Mine
Herrer! De kan roligt holde paa mig; thi jeg er den
Hest, som vinder.</p>

<p>Men i Maj følger denne Notits, der tager sig
besynderligt ud, naar man betænker, at den stammer
fra en, som nylig var fyldt 33 Aar: "Et nyt Ord
trænger sig stedse mere frem paa mine Læber. Det
er Ordet gammel. Det er mig, som var jeg i denne
Vinter blevet gammel. Glædesløs er gammel. Ene er
gammel. Den, hvem Intet lykkes, er gammel. Den,
som ser ned i et Dyb af Plager, som ikke kan
udeblive, og af Glæder, der straks vil forbitres
ham, er gammel. Der ligger en uafvæltelig Byrde af
Mismod over mit Sind. Ensomheden gør mig elegisk,
og saaledes skriver jeg Dagbogsnotitser, som da jeg
var atten Aar. Den, der føler, at han lever og er
blot tilnærmelsesvis lykkelig, skriver ikke Sligt«.</p>

<p><pb n="10" />.</p>

<p>Aaret igennem haglede fjendtlige Bladartikler ned
over mig i nu glemte Blade som Dagstelegrafen,
ogsaa i Dagbladet og Fædrelandet. Jeg brugte disse
Artikler imod mig som Slambade; de var smudsige
og styrkende. En Dag henvendte en af mine nærmeste
Bekendte, en Jurist, sig til mig, og mente, det var
nødvendigt at jeg svarte paa et ærerørigt Angreb. Jeg
skrev til ham: "Hvorfor skal
man indlade sig med den rene Pøbelagtighed? Jeg
vil det ikke. Jeg foragter mine Angribere
altfor ubeskriveligt, og de forstyrrer mig slet
ikke." Redaktør N. J. Larsen udtalte samtidigt
den Mening, at jeg rundt om i Landet nu var saa
forhadt, at dersom En kaldtes en Tilhænger af mig,
vilde Bønderne hellere stene ham end høre paa ham. -
Dette sidste varede nu vistnok ikke mange Aar; men
saa længe det stod paa, var det Frugten af ihærdig
Presse-Agitation. Den samme Redaktør sagde en anden
Dag: "De maa huske, man har sagt det Værste om Dem".</p>

<p>Det Værste blev naturligvis oprindeligt ikke sagt paa
Landet, men i Kjøbenhavn, hvor det Had, som modsatte
Anskuelser fremkaldte, fik sin Hovedstadstilsætning
af den Gift, som personligt Nag i Forening med
Kafévittigheden brygger. Der var f. Eks. En, der skrev
imod mig tredive Aar i Træk, i korte Artikler som i
bindstærke Værker, og som hadede mig tilblods, fordi
han engang havde været dødelig forelsket i en Dame,
som, da jeg var 24 Aar, foretrak mig for ham. Han er
nu død, men Livet igennem fældede han sine Domme over
mig med den strenge og haardnakkede Saglighed, der altid 
gør et overbevisende Indtryk paa en svaghjernet Læser.</p>

<p>Selv havde jeg og har jeg, fra jeg begyndte at
skrive som Kritiker og indtil nu, aldrig kritiseret
nogen Mand eller nogen Bog uden at fremhæve deres
Fortrin. Hvor der intet var at rose, der tav jeg. 
Hvor Manden var værdiløs eller mig personligt aldeles
imod, dér lod jeg ham i Ro, rettede aldrig Pen imod
ham. Min Kritik var bekræftende og har aldrig været
andet. Al Kritik imod mig var negativ; mine Kritikere
fulgte altsaa ikke det Eksempel, jeg havde givet. 
End mindre holdtes en eneste af dem nogensinde tilbage
af det Spørgsmaal, om han som Kritiker nu virkelig
var mig overlegen.
Midt under den hidsige Bekæmpen af min landsskadelige
Virksomhed kom iøvrigt pudsigt nok Dagbladets nye
Redaktør i Tanker om, at det maaske trods Alt var
fordelagtigt at vinde mig for Bladet.</p>

<p>En Dag traadte en mig ubekendt Herre, Journalisten
Godske-Nielsen, ufordelagtigt bekendt som afskediget
Bestyrer af den store Drewsenske Papirfabrik paa
Strandmøllen, ind til mig og forestillede sig. Han
saa uhyggelig ud; der var hjertelig Falskhed i hans
Øjne og oprigtig Upaalidelighed i hans Smil. "Jeg
kommer til Dem for at bevidne Dem min Tilbedelse". -
"Ordet klinger noget besynderligt, særligt i Munden
paa en Medarbejder af Dagbladet". - "Det er det rette
Ord. Jeg har altid sværmet for Deres Stil. Jeg har
ogsaa altid i Redaktionen hævdet, at De jo slet ikke
paa Universitetet har sagt andet, end hvad De ogsaa
før mange Gange har udtalt eller antydet, dengang
De skrev i Bladet. Derfor sender man ogsaa mig til
Dem. Baade Bille og Topsøe var imidlertid enige om,
at som De var optraadt, maatte De stækkes. Bille
stillede sig ikke saa stejlt imod Dem uden først at
have spurgt Topsøe om hans Mening, da han jo havde
afkøbt Bille Bladet og snart skulde lede det. Men nu
kommer jeg for at spørge Dem, om De ikke fra nu af vil
overtage Literatur-anmeldelserne. Det forstaar sig,
at Angrebene paa Dem saa hører op af sig selv. Jeg
mener, De i alle Maader staar Dem ved at tage imod
Tilbuddet."</p>

<p>Det er unødigt at meddele mit Svar.</p>

<p>Godske-Nielsen overtog derefter Redaktionen af det
slesvigske Blad Danevirke, og jeg kan med Sandhed
sige, at Gemenheder angaaende mine Forhold som de,
dette Blad bragte, har hverken da eller siden nogen
dansk Avis indeholdt.</p>

<p>Medens adskillige af mine Angribere vistnok blot fulgte
deres Instinkt, var der andre, der rimeligvis
oprigtigt ansaa mig for et Skadedyr. Og er en Mand
dette, da er, som Kierkegaard siger, "enhver skjult
Modstand, enhver Frækhed mod ham og Mishandling
af ham ikke blot tilladelig, nej den er Pligt mod
Gud." Kierkegaard slutter med en bitter Henvendelse
til Kjøbenhavn: "O uskatterlige Købstad, hvor er du
ubetalelig, naar du faar Adriene paa og bliver hellig,
naar det, at hengive sig til enhver Misundelsens,
Raahedens Pøbelagtighedens væmmelige Lyst, tillige
bliver Udtrykket for at gøre Gud en Dyrkelse!"</p>

<p><pb n="11" />.</p>

<p>Bekæmpelsen af mig var selvfølgelig langt mere
afgjort en Gudsdyrkelse end Angrebene paa den strengt
kristelige Søren Kierkegaard. Det Udtryk, jeg i hine
Aar og længe derefter oftest saa i danske Øjne, var
Udtrykket af det gnistrende Had. Bag det laa ubevidst
eller bevidst en sur Misundelse forvaret. - En Dag,
da Louis Blanc i det franske Kammer gav sin Galde
Luft, blev det sagt om ham, der var meget lille af
Vækst: Il ne serait pas si méchant, s'il n'était pas
si petit. Det Ord rinder En uvilkaarligt i Hu, naar
man iagttager den Art Ondskab, der undertiden rejser
Hovedet i det moderne Danmark. Der gives en Art af
Skadefryd, en Istemmen af Jubelhyl, naar den Forhadte
begaar en Fejl, var det end blot en Hukommelsesfejl,
som er afgjort dansk. Der gives ogsaa en sjælelig
Blanding af Skinhellighed og Lumskhed, et Had i
Religionens, Moralens og alle ærværdige Magters
Navn, som har lettere ved at trives i Smaabyer end
i Storstæder, og som har flere Betingelser for at
blomstre i de smaa Landes Presse end i Stormagternes.</p>

<p>Den overordentlige og indtagende Godmodighed, der
betegner den menige Befolkning i Kjøbenhavn og
som bl. A. faar sit Udtryk i dens store og sjældne
Høflighed overfor Fremmede som overfor Hjemlige,
suppleres forunderligt af den Ondskabsfuldhed,
som raader i det offentlige Liv eller i alt Fald
i lange Tider har raadet deri. Da Duellerne blev
afskaffede her som i England, burde en tilsvarende
Selvbeherskelse i den offentlige Tone have været
indført her som der. Nu har den utvivlsomste Følge
af Sædernes Fredelighed været Tøjlesløsheden af de
personlige Angreb, for hvilke der ikke gives nogen
Straf.</p>

<p>Selvfølgelig var de Genvordigheder, jeg havde at kæmpe
med, i og for sig ikke af dem, for hvilke en Mand
bukker under. Hvad betydede de vel i Sammenligning
med dem, en Mand med mit Sæt af Ideer i et Land
som Rusland havde maattet udstaa! - Vanskeligheden
er imidlertid større for en frembringende Aand end
for en, der udelukkende er anlagt paa Handling. Den
første behøver et Overskud af Stemning og relativ
Tryghed eller Fred for at kunne producere, og det Liv,
jeg førte i stadige Sindsbevægelser, som næredes af
lutter Jobsposter, var mere oprivende end det syntes.</p>

<p><pb n="12" />.</p>

<p>I Almindelighed har en ung Mand i min daværende
Stilling, En, der i det offentlige Liv er i afgjort
Mindretal og dog stadigt kæmpende, en kraftig Modvægt
mod sine Byrder i Privatlivet. Han holdes sikkert for
det meste skadesløs af en eller anden Kvinde, hvis
Ømhed daglig udjævner og bortglatter Rynkerne paa hans
Pande, selv om den ikke kan fjerne Vejspærringerne
fra hans Bane. Men det var ikke mit Tilfælde. Jeg
var fuldstændigt ensom i Kjøbenhavn. Jeg havde ikke
nogen kvindelig Hengivenhed
at ty til. Den Kvinde, der længe havde staaet mig
nærmest, havde for Aar og Dag siden forladt mig. 
Hun havde blindt forelsket sig i en ung Mand af 
ringe Herkomst og uden Glimt af Kultur. Hun brugte 
om ham det Udtryk: "Det er umuligt ikke at elske ham;
han er som Solen", bragte ham de største Ofre,
ogsaa materielle, og levede som i en Rus nogle
Aar. Hendes Helbred blev haardt angrebet. En Nat,
hun var paa Rejse, vaagnede hun, idet hendes Elskede,
der stille var traadt ind i hendes Kammer, stod ved
hendes Seng, Hun vilde række sine Arme ud imod ham,
da hun til sin Rædsel saa ham bemægtige sig hendes
Ur, hendes Tegnebog og hendes Pengepung, og fjerne
sig med dem. Hun saa ham aldrig mere.</p>

<p><pb n="13" />.</p>

<p>Den ved Hauchs Død ledigblevne Professorplads ved
Kjøbenhavns Universitet, som man ikke havde villet
give mig, stod nu ledig paa fjerde Aar, skønt den var
normeret, altsaa skulde besættes. I Efteraaret 1875
erfor jeg, medens jeg holdt mine Forelæsninger, at
den ny Kultusminister, en naturvidenskabeligt dannet
Mand ved Navn Fischer, i et Hus, hvor vi begge var
ret hyppige Gæster, med stor Bestemthed havde udtalt,
at nu skulde denne skandaløse Tilstand have en Ende;
han vilde ansætte mig. Samtidigt erfor jeg af af den
dødeligt syge Brøchner, hvem jeg besøgte, at min
Sag allerede var sat i Bevægelse fra Ministeriets
Side; der var berammet et Fakultetsmøde og et
Konsistoriums-møde i den Anledning.</p>

<p>Da jeg netop havde fuldendt min Bog, Naturalismen i 
England, og agtede at rejse bort en Maanedstid, opsøgte 
jeg Ministeren en af de sidste Dage af Oktober og 
spurgte ham om det Rygte, at han vilde ansætte mig,
talte sandt.
Han svarte: Min oprindelige Hensigt var at ansætte
Dem uden videre; men da jeg spurgte mig for hos
det filosofiske Fakultet, om dette var Falkultetet
ret, svarte det, at det ønskede Pladsen besat ved
Konkurrence. Man har, tilføjede han, rimeligvis
gjort Regning paa, at De vilde være for stolt til
at konkurrere. Men dersom De vil indstille Dem til
Konkurrence, saa bliver dette jo ganske det Samme
som om jeg paa Forhaand ansatte Dem; thi De sejrer
selvfølgelig; der er jo Ingen at konkurrere med.</p>

<p>Deres Excellence tager fejl, svarte jeg. Jeg
risikerer i høj Grad at falde ved Konkurrencen,
ligegyldigt hvem der stiller sig imod mig. Udfaldet
beror paa Dommerne. Men der er Ingen her i Landet,
hvem jeg i dette Tilfælde kan anerkende som Dommer
over mig, og der er ganske sikkert Ingen, der vil mig
vel. Ved de medicinske Konkurrencer stemmer i Reglen
hver Professor paa sin Reservelæge; jeg er Ingens
Reservelæge. Der bliver ikke valgt andre Dommere end
Saadanne, som efter al Sandsynlighed afgiver deres
Stemme imod mig. Jeg vil dog ikke derfor holde mig
tilbage. Naar afholdes Konkurrencen? Jeg spørger,
fordi jeg staar i Begreb med at rejse udenlands. -
Han svarte: De maa være her tilbage den 1. December,
forberedt til at konkurrere.</p>

<p><pb n="14" />.</p>

<p>Da jeg paa den berammede Dag kom tilbage, meddelte den
første Bekendt, jeg mødte paa Gaden, mig med synlig
Fryd, at der ingen Konkurrence blev af. Imidlertid
sagde min og Ministerens Ven, den gamle Botaniker,
Professor Didrichsen mig, at Fischer til ham havde
udtalt, han vilde lirke mig igennem, da han ikke
kunde trumfe mig igennem.
Samtidigt hørte jeg dog til min Forbauselse, at
Ministeren baade til Biskop Martensen og til min
tidligere Modstander Professor Rasmus Nielsen havde
sagt - ret som vilde han indynde sig hos dem - at jeg
ikke skulde blive ansat, saa længe han var Minister.</p>

<p>Jeg kunde ikke tro mine egne Øren, da jeg jo huskede,
med hvilken Sikkerhed han til mig havde berammet
Konkurrencen. Jeg søgte ham da i hans Audienstid.</p>

<p>Fischer modtog mig med nogen Forlegenhed. "Ja,
Rygtet er sandt; der bliver ingen Konkurrence af. Jeg
vilde ved at tvinge den igennem kun opnaa min egen
Afskedigelse." - "Men Universitetet har jo selv udtalt
sig for Konkurrencen, selv krævet den." - "Ja, hvad
Universitetet i den Sag vil og ikke vil, det er ikke
let at konstatere. Der gives jo to Slags Trapper,
Fortrapper og Bagtrapper. Der gives Professorer,
som har sat sig stærkt i Bevægelse ad Bagtrappen,
de samme, der officielt var for Konkurrencen." Og paa
min Bøn om blot at nævne mig en af disse Professorer,
svarte Ministeren: "Hvor véd jeg det saa nøje! Alt
hvad jeg kan sige er, at Professor Ussing har været
meget virksom."</p>

<p>Da jeg paa Brøchners Opfordring meddelte ham Resultatet 
af Audiensen, sagde den sengeliggende, snart døende 
Mand smerteligt: "Aa, at man skal ligge her!"</p>

<p>Paa mig selv gjorde det et vist Indtryk, at man end
ikke turde lade mig møde til en Konkurrence, som
man for at undgaa min Ansættelse selv havde krævet,
da man dog altid havde det i sin Magt at lade mig
falde igennem for den første, den bedste Paludan
eller Rosenberg.</p>

<p>Digteren Frederik Paludan-Müller, hvem jeg paa
dette Tidspunkt ingenlunde stod nær, sagde ikke
desmindre til mig, at der efter hans Opfattelse ved
den Lejlighed var blevet gjort mig blodig Uret. Han
var Idealist.
Pressen tav som en Mur. Da en af mine Bekendte i
Anledning af Sagen bragte Redaktør Topsøe en Artikel,
svarte denne: "Jeg har en hel Literatur liggende om
denne Mand; men jeg vil intet optage for eller imod
ham; jeg vil ikke støtte ham, heller ikke lægge ham et
Halmstraa i Vejen." Senere, da hele Byen vidste, at
Fischer var bleven tvungen til at kalde Konkurrencen
tilbage, skrev Topsøe en Artikel hvori han "trods
mine Jammerskrig" og trods de udenlandske Angreb paa
Fædrelandet, hvori jeg efter hans Paastand var Skyld,
anbefalede min Ansættelse ved Universitetet.</p>

<p><pb n="15" />.</p>

<p>Straks i Januar tog jeg den Beslutning at forlade
Danmark. Universitetets Holdning og Ministerens
Svaghed slog for mig Sømmet paa Hovedet. Min eneste
Beskytter Hans Brøchner havde jeg fulgt til Jorden. 
I Midten af December havde Det nittende Aarhundredes
Forlægger paany fremtvunget Udeladelsen af en Artikel,
jeg havde optaget, og Tidsskriftet indbragte desuden
Intet. Nogen Udsigt til som Universitetsprofessor
eller som Forfatter eller som Oversætter at kunne
tjene mit Brød i Danmark havde jeg ikke længer. Jeg
maatte altsaa bort.</p>

<p>Hvor ofte var ikke i Aarene 1870-71 den Opfordring
bleven rettet til mig at slaa mig ned i Paris eller
i Rom, tage Ophold i en af disse Byer, der begge var
mig dyrebare, og skrive paa et af de romanske Sprog,
der var mig saa kære. Dengang havde jeg atter og atter
afvist Tanken af Fædrelandskærlighed. Den Kærlighed
var ikke bleven gengældt.</p>

<p>Siden havde jeg ærligt stræbt at udfylde hvad jeg besad 
af romansk Kultur med Indsigt i det germanske Væsen. 
Min tidligere Ensidighed havde skræmmet mig. Nu var
Øjeblikket kommet, da jeg maatte sætte Alt ind paa at
blive Forfatter i et fremmed Sprog. Men siden Krigen
hengav Franskmændene sig for hvert Aar, der gik,
til skarpere Udelukkelse af Fremmede, fremmed Aand
og Literatur, mens Tyskerne aabnede sig stedse mere
for det Fremmede, særligt for Norden, og i Tyskland
havde jeg gjort en Begyndelse.</p>

<p>For mig blev Spørgsmaalet da i Grunden kun det,
om jeg skulde bosætte mig i Wien eller Berlin. Jeg
heldede til Wien. Thi Forfatteren Emil Kuh, Hebbels
fortjenstfulde Biograf, der havde skrevet om mig
og stod i Brevveksling med mig, havde bragt mig i
Forbindelse med den udmærkede Jurist, Josef Unger,
da Minister, og denne havde udtalt Ønsket om at knytte
mig til et østerrigsk Universitet, efter med levende
Anerkendelse at have udtalt sig om mine Evner. Paul
Heyse raadede mig vel afgjort til at foretrække Berlin
for Wien; men Spørgsmaalet var for mig svævende mere
end et Aar endnu.</p>

<p>Julius Lange, hvem jeg meddelte mit Forsæt, mente,
jeg burde holde ud i Kjøbenhavn i endnu tyve Aar. 
Han som de faa andre, der nærede Interesse for mig,
var i deres Tanker saa bundne til Danmark, at de
neppe forstod, jeg ikke evigt vilde leve indenfor en
Horisont, hvor Angreb af Dagstelegrafen, Fædrelandet,
Dagbladet, Nationaltidende, Nær og Fjern osv. var
Fænomener, med hvilke der maatte regnes.</p>

<p><pb n="16" />.</p>

<p>Selv følte jeg det tydeligt, som der staar i Sigurd Slembe,</p>

<p>   Hid og ikke længer!</p>

<p>Jeg maalte mit Nederlags Omfang med Ro og var ikke
i nogen Tvivl om, at jeg nu var en slagen Mand. 
Men paa samme Tid var det mig, som blev der gydt ny
Energi i mine Aarer ved den Tanke, at jeg ikke skulde
ihjelpines i denne Afkrog. Der var en Verden udenfor.</p>

<p>Om Aftenen den 3. Februar, som jeg næste Dag skulde
fylde 34 Aar, sad jeg paa mit lille Værelse fordybet
i Udarbejdelsen af mit Essay om Christian Winther
og var naaet til en Sammenligning mellem hans og
Oehlenschlägers Naturbetragtning, da jeg saa, at
Viseren nærmede sig 12. Jeg gik ind i Dagligstuen
til min Moder, der som sædvanlig sad ene i sin Sofa
under sin Lampe, og drak et Glas Vin med hende. Det
var et fortryllende Øjeblik. Vi vidste begge, at vi
aldrig mer paa min Fødselsdag vilde bo i samme Hus,
og at der rimeligvis nu vilde gaa mange Aar, før vi
atter var sammen paa den Dag. Vi følte i det Øjeblik
saa fuldstændigt med hinanden, som to Mennesker kan
paa denne Jord. Vi talte ikke et overflødigt Ord,
og ikke et Ord om hvad der bevægede os. Hun spurgte,
hvad jeg syslede med, og jeg sagde hende, hvad jeg
skrev paa. Saa sagde hun: Til Lykke! og vi stødte
Glassene sammen.</p>

<p><pb n="17" />.</p>

<p>Det var det Tidspunkt, da det literære Venstre
og det politiske Venstre i Danmark begyndte at
stifte personligt Bekendtskab. Jeg var en Aften
indbudt sammen med Redaktøren af Morgenbladet og
Grev Holstein-Lethraborg, der da lige nyligt var
slaaet om fra Højre til Venstre, i hvilken Anledning
han var udsat for djærve Drillerier fra Redaktørens
Side, hvilke han besvarede med en let Ironi over sin
Kontrapart og med bidende Spot over selve det Parti,
hvortil han havde sluttet sig. Skemtende sagde han
f. Eks. om nogle nye Overtræksstøvler, han havde
anskaffet sig: Saadanne maa man have, naar man
skal trampe i det fordømte Føre, som kaldes det
forenede Venstre. N. J. Larsens Skemt bestod mest i
en Undersøgelse af, hvilke Midler han sad inde med til
at skade Grev Holstein, ifald deres politiske Venskab
ikke skulde holde Stand. Men da han tilsidst sagde:
"De vilde ikke tage Dem ud paa en Valgtribune, ifald
jeg dér sagde om Dem, at De har spist til Aften
med Fritænkeren Brandes", fik jeg Indtrykket af,
ikke at være i rigtig godt Selskab. Grev Holsteins
Verdensmandstone fornegtede sig intet Øjeblik;
men det føltes tydeligt, at det eneste virkeligt
Blivende under hans politiske Omskiftning var hans
Interesse for den katolske Kirke og dens Udbredelse
i Danmark. Naar han brugte det Udtryk: "Nej,
jeg talte forleden Dag med en alvorlig Mand", saa
mente han dermed en Gejstlig af den romersk-katolske
Bekendelse. Med de protestantiske Præster laa han i
Strid, udgav ogsaa senere Flyveskrifter imod dem og
satte dem til Vægs i Anledning af nedsættende Ytringer
om Katolicismen, der røbede Uvidenhed om dens Væsen.</p>

<p>Nogen Begejstring for det danske Venstre og nogen
større Tro til Resultaterne af en Samvirken mellem det
og den yngre Forfatterkres indgød hvad jeg saaledes
personligt erfor mig ingenlunde. Men der var for det
saakaldte literære Venstre øjensynligt intet andet
Forbund muligt. Jeg saa paa denne Mulighed med en
Afsked tagendes Blik.</p>

<p>Lovende forekom mig alene de mesterlige og overmodige
Artikler, med hvilke Hørup da debuterede eller i ethvert 
Tilfælde for første Gang fik Opmærksomheden hendraget 
paa sig. Han var en ny og virkelig Kraft, dog foreløbigt 
kun anonym Journalist i et Blad, Ingen læste. Hans
Ironi var ikke den gamle Studenterforenings-Ironi,
som trivedes i Dagbladet, og han larmede og rumlede
ikke som Fædrelandet, naar det fordømte. Hans Skud
var larmfri som en Vindbøsses; men de ramte.</p>

<p>Han var den Mand, der skulde bidrage mest til
Omformningen af det gamle Kjøbenhavn.</p>

<p>OMFLAKKENDE LIV</p>

<p><pb n="1" />.</p>

<p>Fra 1876 havde jeg i næsten syv Aar ikke mere blivende
Sted i Danmark, indtil Oktober 1877 overhovedet intet
fast Opholdssted.</p>

<p>I Sommeren 1876 giftede jeg mig, og i Berlin, da min
Hustru var tyskfødt.</p>

<p>Vi havde vort bedste Tilhold der i Byen i Politikeren
Dr. Wilhelm Lowes Hus. Han og hans Frue var os en
Tid lang næsten i Forældres Sted.</p>

<p>Lowe var født 1814, og havde levet som Læge i
den lille By Kalbe, da han 1848 blev valgt ind
i Frankfurter Parlamentet, hvor han tilhørte det
demokratiske Venstre. 1849 blev han Forsamlingens
Vicepræsident, og han kaaredes til dens Præsident,
da den overflyttedes til Stuttgart, hvor den
sprængtes af Bajonetterne. Han blev anklaget, og
Statsadvokaten krævede ham som fremragende delagtig
i Stuttgarterbeslutningerne slæbt baglænds til
Retterstedet og henrettet paa en Kohud. Han blev
frikendt i de to lavere Instanser; den højeste dømte
ham til livsvarigt Tugthus. Han flygtede til London
og derfra til New York, hvor han i otte Aar ernærede
sig som Læge og ægtede sin anden Hustru, for hvis
Skyld han fik sit første Ægteskab opløst.
Hun var en mærkelig Kvinde, der ligesom sine Søstre
og sin Mand havde været indviklet i de revolutionære
Bestræbelser 1848, i høj Grad selvstændig og
karakterstærk, udrustet med overlegen Forstand og
en usvigelig Selvsikkerhed, bag hvilken dog altfor
mange grundtyske Fordomme trivedes.</p>

<p>Wilhelm Lowe vendte tilbage til sit Fædreland,
da Amnestien i 1861 blev givet, og var fra 1863
Medlem af den prøjsiske Landdag, fra 1867 af
Rigsdagen. Ingen havde en noblere Fortid bag sig og
nød i Øjeblikket større Anseelse. Bismarck sagde til
ham: Sie ehrenwerther Gegner! og vandt ham iøvrigt
mere og mere for sig.</p>

<p>Som jeg engang har skrevet om ham: Lowe var en smuk,
svær, tresindstyveaarig Mand med mørkt Haar, mørke
Øjne og en strengt romersk Profil. Hans Stemme var
velklingende og fuld som Nestors, den gode Raabers
i Kampen. Hans Væsen var den uskrømtede Ærlighed,
der vakte Tiltro. Han var uden Ærgerrighed, uden
Partilidenskab; Talsmand for Frihedstro og Humanitet
i Politiken. - Spielhagen, der var hans tro Beundrer,
har givet et smukt Billede af ham som Dr. Paulus i
In Reih' und Glied.</p>

<p>Familien Lowe var nær forbunden med Familien Kapp,
saa nær, at Børnene i denne kaldte Dr. Lowe og hans
Hustru for Onkel og Tante. De to Familier havde som
Emigranter i New York sluttet sig nær til hinanden.</p>

<p>Friedrich Kapp, der var ti Aar yngre end Lowe,
men i det Væsenlige hans politiske Meningsfælle,
havde som ung juridisk Embedsmand deltaget
i Frankfurter-Opstanden 1848 og var flygtet
til Paris, hvor han blev Huslærer hos den store
russiske Revolutionær Alexander Herzen, hvem han
fulgte til Genf. 1849 udvandrede han til New York,
hvor han fortjente sit Brød som Advokat fra 1850 til
<pb n="187" />0. Han deltog der i det politiske Liv, var ivrig
for Slaveriets Bekæmpelse og skrev grundige historiske
Værker om
Forholdet mellem  Amerika og Tyskland i det attende
og nittende Aarhundrede.</p>

<p>Han var nu 52 Aar gammel, men Kærnen i hans Sind
var noget uforgængelig Ungt, Ynglingemandigt. Ludwig
Feuerbach havde været indtaget i ham. En Maler kunde
have brugt ham til Model for en Siegfried. Hans Væsen
var dannet af den tyske Stammes fineste Marv. Han
var høj, smukt bygget. Det prægtige aflange Hoved,
det aabne Ansigt og det rige, blonde Haar og Skæg,
kunde nu og da gøre et strengt Indtryk, men opklaredes
af et ungdommeligt og overlegent Studenterlune, naar
Smilet brød frem. Det Hele, hans Aasyn, hans Aand,
hans Vid, hans Frisind var forgyldt med Straaler af
Germanismens blondeste Blondhed, saa han virkede som
en Lysskikkelse. Ludwig Bamberger brugte det Udtryk
om ham, at han var en af dem, der gjorde En Livet
værd at leve.</p>

<p><pb n="2" />.</p>

<p>Efter et kort Ophold i Berlin rejste vi til Teplitz,
hvor jeg havde aftalt at træffe Josef Lewinsky og
hans unge Frue (født Olga Precheisen). Vi tilbragte
smukke Dage sammen. Lewinsky opfyldte sit gamle Løfte
at læse Goethes Faust, særligt Mefisto-Scenerne for
mig. Det var en ædel Kunstnydelse, om jeg end af
denne Skuespiller, hvis Talent jeg beundrede saa
højt, havde ventet mig noget mere Dæmonisk. Han
var anderledes paa sin Plads som den unge Bonde,
der Wurstel-Sepp, i Anzengrubers gode Skuespil Der
Pfarrer von Kirchfeld, hvor han havde Lejlighed til
at udfolde sin ægte og dybe Følelses hele Register,
fra Vildskab og Had til et Gennembrud af Ærefrygt
og Anger. I det daglige Samliv var Lewinsky som ung
munter og ligefrem; han havde havt alvorlige Kampe
at bestaa for som Kunster at naa frem
og for som Katolik at opnaa Skilsmisse, saa han
kunde ægte sin anden Hustru, men var i de senere
Aar øjensynligt bleven Kælebarn i Wiens fornemme
Selskab. Selv at skulle betale sine Foreller, var
ham vistnok lidt uvant; han udbrød humoristisk: 
De Fisk kommer til at koste mig blodige Summer. 
Men han negtede sig dem dog ikke. Rigtignok fik 
man den Gang i Østerrig en Forelle, som nu koster 
fire Gylden, for tolv Kreutzer.</p>

<p>Lewinsky var bl. A. Lyspunktet i den lille danske
Skuespiller Eckardts Liv. Eckardt var en velhavende og
dannet Mand, uanselig af Skikkelse, der som Kunstner
ikke drev det højere end til Tjenerrollerne paa det
kongelige Teater. Men han kendte Lewinsky, turde kalde
sig hans Ven, og gjorde aarligt en Ferierejse for at
tilbringe nogle Dage med ham.</p>

<p>Saa tidt jeg i de følgende Aar, mest med lange
Mellemrum, kom til Wien, gensaa jeg Lewinsky, først
som ung og spændstig, saa som Familiefader med en stor
Datter; en Gang var han lige hjemvendt fra Rusland,
hvor han havde gjort Lykke og havt lange Samtaler med
Leo Tolstoj, endelig saa jeg ham tilsidst i 1905 om
Efteraaret i Düsseldorf, hvor hans Frue var ansat ved
Teatret. Han var den samme trofaste og entusiastiske
Ven, men ak! Alderen havde indhentet ham, hans Ryg
var krummet, hans Holdning en gammel Mands; han havde
trukket sig tilbage fra Scenen. Dybt rørte det mig,
da jeg om Aftenen saa ham blandt mine Tilhørere og
hørte ham applaudere.</p>

<p><pb n="3" />.</p>

<p>Ved vor Tilbagekomst til Danmark tog vi ind paa et
Hotel, og der udarbejdede jeg en Række Foredrag om
Søren Kierkegaard, til hvem mine Tanker i denne Tid
var vendt
tilbage. Han havde jo i mine første Studenteraar
været Hovedskribenten for mig og gjort det dybe
Indtryk paa mig, som jeg senere med Magt havde
maattet modarbejde for at blive mig selv. Nu stod
hans aandelige Indflydelse paa dens Højde. Den først
Forkætrede og længe Anfægtede var naaet til ubetinget
Anerkendelse, endog indenfor Folkekirken, der tog ham
til Indtægt, og til Forgudelse i aandeligt sysselsatte
Krese, saa Erik Bøgh havde kunnet udgive en Bog mod
St. Sørens-Dyrkelsen i Danmark.</p>

<p>Det var mig magtpaaliggende nu at gøre mig selv
og Andre Rede for det Blivende og Forgængelige
hos Danmarks største religiøse Tænker og første
Prosaist. Jeg havde den Betingelse for Værdsættelsen
af ham, at jeg engang helt var gaaet op i ham, saa
jeg kendte ham ud og ind, og denne anden, at jeg
længst var frigjort fra hans Indflydelse.</p>

<p><pb n="4" />.</p>

<p>Da jeg havde holdt en Række Forelæsninger om ham
i Kjøbenhavn, besluttede jeg for første Gang at
forsøge rnig som Foredragsholder udenfor Danmark og
rettede da mine Tanker paa Stockholm. Medens under
min første Optræden som Universitetstaler i 1871-72
den norske Presse, forsaavidt den sysselsatte sig
med mig, nærmest havde været et Ekko af den danske,
havde den svenske vist mere Selvstændighed; et enkelt
større Blad havde endog skrevet, at man havde nedarvet
Sympati for den, der kæmpede en imod mange. Nogen
levende Anerkendelse kunde jeg vistnok ikke rose mig
af i Sverig; men jeg var dér forholdsvis meget læst,
ja næst Holberg og Erik Bøgh den danske Forfatter,
som kendtes bedst. Dr. Arvid Ahnfelt, som havde
været Medarbejder i Det nittende Aarhundrede, tilbød
velvilligt at ordne det Fornødne for mig.
Skønt Æmnet Søren Kierkegaard visselig ikke var
noget klogt Valg overfor de Svenske, var dog
Nysgerrigheden efter at høre mig ikke ringe. Jeg
lejede Vetenskapsakademiens Sal og fik til det
første Foredrag henved 300 Tilhørere, et Tal, som
senere steg.</p>

<p>Min Hustru og jeg følte os veltilpas i Stockholm. 
Grand Hotel lod Datidens nordiske Hoteller
langt bag sig, og Udsigten fra dets Vinduer over til
Slottet, som dengang endnu ikke var trykket af plumpe
Omgivelser, kunde ikke være smukkere. Carl Snoilsky,
med hvem jeg ikke lang Tid forinden havde omgaaedes i
Kjøbenhavn, kom næsten lige straks og blev mer end to
Timer, saa' jævnligt til mig, indfandt sig desuden
en Aften og læste højt af Anna Maria Lenngrens
Satirer over dumme Grever og Grevinder, som vilde
han afvæbne mig, ifald jeg havde havt ham mistænkt
for Adelshovmod.</p>

<p>En svensk Forlægger, Joseph Seligmann, en dannet og
varmtfølende Mand, indfandt sig straks paa Hotellet
og sluttede Kontrakt med mig om Udgivelsen af de endnu
ikke holdte Forelæsninger paa Svensk. Dr. Elof Tegnér,
Digterens Sønnesøn, dengang ansat ved det kongelige
Bibliotek i Stockholm, smuk og statelig, med kulsort
Fuldskæg og med en saa ypperlig Hovedform, at det
klædte ham at være skaldet, en Mand af ikke ringe
Kultur, duelig Historiker, meldte sig som Velynder
af Hovedstrømningerne, hvorom han havde skrevet "så
vackert, han formådde". Han bragte mig Tegnérs Breve
og opfordrede mig stærkt til at studere hans store
Farfaders Personlighed, hvis Psykologi ingen Svensk
endnu havde prøvet at give.</p>

<p>Vi blev indbudne i ikke faa Familier. I en af dem
traf jeg den daværende Finansminister Hans Forsell,
en endnu ganske ung Mand, høj, blond og selvsikker,
som tidligt havde gjort sin Dygtighed gældende. Han
overværede mine
første Foredrag, men holdt op med at høre mig, da
han aldeles ikke kunde forstaa Dansk. Vi samtalte
dog uden synderlig Vanskelighed, og der var noget
Imponerende ved Skarpheden i hans Ræsonnement. Jeg
havde overfor ham den lidt pinlige Følelse, der var
mig uvant, at træffe aandelig Overlegenhed hos en
næsten Jævnaldrende.</p>

<p>Forsell var ikke den eneste Minister, som hørte mine
Foredrag. Den danske Gesandt sad forrest i Salen, og
det blev mig oftere sagt, at jeg overhovedet havde et
fint Publikum. Det var opmærksomt og meget velvilligt,
skønt Sproget jo lagde mig Hindringer i Vejen.</p>

<p>Da jeg kom, havde man til Billetkontrollen anbefalet
mig en vaktmästare, som skulde være den hæderligste
i Staden, medens der var andre, paa hvem man ikke
kunde stole. Var denne imidlertid den hæderligste,
saa var det vanskeligt at forestille sig de andres
Retskaffenhed. Thi han snød mig forskrækkeligt. Naar
jeg selv havde talt 400 Tilhørere, paastod han, der
havde været et Hundrede færre; han lod mod Betaling
til ham Folk komme ind, der ikke havde løst Billet,
og fradrog ikke blot Betalingen for Salen, men alle
Slags fantastiske Afgifter.</p>

<p>Det var November Maaned og en stor Fornøjelse at køre
i Slæde gennem den snedækkede, prægtige Djurgård.</p>

<p>Efter en tre Ugers Ophold i Stockholm tog jeg efter
Opfordring til Upsala, talte der to Gange og fik en
<pb n="130" /> Tilhørere. En Aften blev jeg indbudt til en Sexa,
som (vist i Anledning af Halvaarets Slutning) gaves af
Universitetet for dets Professorer. De var høflige,
men øjensynligt ikke meget interesserede af mig. Jeg
bemærkede, at Rektor sendte en Mand omkring med en
Opfordring. Han henvendte sig til en Række Herrer. Jeg
saa dem ryste paa Hovedet den ene efter den anden,
alt som Manden hviskede dem i Øret, og jeg begreb at
han havde spurgt dem, om de vilde udbringe min Skaal.
Saa rejste Rektoren, Sahlin, sig selv og udbragte den kort og 
fyndigt med den kendte Motivering: vi har en Gæst i vor Midte.</p>

<p><pb n="5" />.</p>

<p>I Stockholm modtog jeg en Anmodning om ogsaa at holde
mine fire Foredrag i Kristiania; der var paa Forhaand
tegnet 200 Tilhørere, og det norske Dagblads Redaktion
viste sig meget ivrigt for min Sag. Redaktør Bætzmann
havde slaaet til Lyd for mig, og en af hans unge
Medarbejdere, Olaf Thommessen (den senere Redaktør
af Verdens Gang) kom mig som Bladets Sendebud i Møde
paa Lillehammer Station. Ham kendte jeg en Smule,
fordi han allerede i Marts 1872 havde sendt mig et
Digt paa en halv Snes Strofer til min Ære. Da han
aldrig i sit Liv har offentliggjort Vers, kan det
maaske more nogen at se den første Strofe deraf:</p>

<p>   Nu al den Kraft, som Vinterkulden stivnede,
   er vakt til Liv paa Vaarens milde Bud
   og alle Længslens Fuglesange livnede
   og alle Haabets Roser sprungne ud;
   thi nu jeg har et Maal i Verden fundet,
   skønt end jeg staar af mangen Hindring bundet.</p>

<p>Han viste mig stor Hengivenhed og forblev min Ven for
Livet. Vi modtoges med den forbausende Efterretning,
at Konsistorium paa indgiven Ansøgning havde negtet
mig et Universitetsauditorium at tale i. Da jeg
var dansk Doctor philosophiae og altsaa havde Ret
til en Høresal i det danske Universitet, hvad det
heller aldrig var faldet nogen Modstander af mig ind
at bestride, da denne Ret dernæst altid havde været
betragtet som gældende i ethvert nordisk Universitet,
var Afslaget ikke blot en Krænkelse af mig personligt,
men et Brud paa gammel Vedtægt ved Skandinaviens
akademiske Højskoler.</p>

<p>Til Begrundelse af denne Fremgangsmaade tilstillede
det akademiske Kollegium (der bestod af et Par
troesivrige Teologer, en reaktionær Jurist, et
fraværende Medlem, Professor J. Nicolaysen, og et
protesterende Medlem, Professor O. Rygh) Aviserne
en Redegørelse, hvori det hed, at jeg havde tilladt
mig "en meget forargelig Behandling af en af de
vigtigste og vakreste bibelske Fortællinger." Jeg
havde kaldt Historien om Isaks Ofring en Legende. -
En Snes Aar derefter betegnede de ortodokse teologiske
Professorer ved Kjøbenhavns Universitet Historien
paa samme Maade.</p>

<p>Man overlod mig Studentersamfundets Festsal. Men at
Kollegiet saaledes udespærrede mig fra Kristiania
Universitet, det fremkaldte i Norge en Pressedebat
over hele Landet, som strakte sig over et Par
Maaneder.</p>

<p>Redaktør Bætzmann efterviste i værdige og rolige
Artikler det Usømmelige i Kollegiets Holdning,
der udenfor Landets Grænser vilde blive taget til
Udgangspunkt for "en alt andet end smigrende Dom
over de aandelige og videnskabelige Tilstande i den
norske Hovedstad" - en Spaadom, der gik i Opfyldelse,
thi den tyske Presse gjorde sig lystig over Sagen og
formodede, Autoriteterne i Kristiania i mig saa den
skinbarlige Djævel, fordi jeg ikke betragtede Første
Mosebog som paalidelig Historie.</p>

<p>Bergens Tidende var mig ligesom det norske Dagbladet
gunstigt sindet. Det havde (7. December) en Artikel
fra Kristiania, hvori det hed:</p>

<p>"Vor største Mærkværdighed i disse Dage er Dr. Brandes. 
Han er nu et stadigt Samtaleæmne, og han har nu ogsaa 
ved det akademiske Kollegiums uventede Bistand opnaaet at 
blive en særdeles populær Mand i en Fart. Man vidste før 
ikke andet, end at en ved det danske Universitet kreeret
Doktor havde udisputeret Ret til at betræde vort
Universitets Katedre, og det har nok ogsaa været
stadig Praxis, at saadan Ret uden videre indrømmedes,
naar derom ytredes Ønske. Men anderledes med Brandes;
han er nu et skabbet Faar. Danmarks og hele Nordens
fortrinligste Kritiker og Æstetiker vilde rimeligvis
komme til at besudle vort Universitets Lærestole ved
at betræde dem; Universitetets Ære stod paa Spil,
den rene Lære var i Fare; de høj værdige Teologer
var bange for, at Brandes ved sin Nærværelse skulde
rokke Filologernes og Juristernes allerede vaklende
Ortodoksi; nok er det, efter et Kollegiemøde paa
<pb n="2" /> Timer blev det negtet Brandes at betræde domus
academica.</p>

<p>"Nu, dette er Forspillet; saa gaar da Teppet op, og
vi finder Georg Brandes i Studentersamfundets store
lysende Sal, ligeoverfor en talrig Forsamling af
Kristiania intelligenteste Publikum. Der fortælles,
at den Sal ogsaa forsøgtes stængt ved en kollegial
Advarsel, men som venteligt var, - her frugtede den
ikke."</p>

<p>Naturligvis blev Kollegiets Adfærd til Gengæld
med Varme forsvaret i den konservative Presse,
Aftenbladet, Morgenbladet osv. der havde langt
større Læsekres og nød en Anseelse, der paavirkede
en Fremmed humoristisk. Morgenbladet bragte til
en Begyndelse en Række af seks ledende Artikler,
Aftenbladet lagde sig endnu ivrigere i Selen. Arne
Garborg, som paa dette Tidspunkt var lidenskabeligt
ortodoks, hævdede i mægtigt lange Artikler
Kollegiets Ret til at holde en Fare og Fjende som
mig ude fra Universitetets Høresale. Bevisførelsen
var naturligvis, at jeg som Agitator stod udenfor
Loven. - Universitetet var en kristelig Indretning;
det skulde være en Opdragelsesanstalt, en Ammestue,
for Embedsmænd. Redaktionen selv tog Garborg ivrigt
under Armene, da han blev imødegaaet.</p>

<p>Og nu optraadte desuden Jonas Lie. Det var, som man
ser, Norges ypperste Mænd, som tog Del i Drøftelsen,
og naar man iagttager, hvor de dengang holdt og
hvorledes de tænkte, synes det unegteligt, som om
mit Komme ikke var helt overflødigt.</p>

<p>Jonas Lie advarede paa det mest indtrængende mod
at ligestille Fritænkere med Kristne. Han anførte
Brokker af Mænd som Taine, Feuerbach og Darwin for
at godtgøre, hvilken Forvorpenhed de udbredte. Taine
f. Eks. havde sagt, at Dyd og Last "var Produkter som
Sukker og Vitriol". Jonas Lie forstod da endnu ikke,
at dette, som Eftersætningen viste, blot betydede:
Enhver sammensat Størrelse bestaar af simplere
Elementer, hvoraf den afhænger. - Kort sagt:
Konsekvensen af Fritænkeri var efter hans Mening
Barnemord og Drab paa Laksebønder.</p>

<p>Da Konsistoriums Lysrædsel ikke desmindre havde sat
ondt Blod, fik jeg halvfjerde Hundrede Tilhørere og,
efter hvad Aviserne skrev, et Bifald som før mig kun
Bjørnson. Mellem Tilhørerne var Storthingspræsident
Sverdrup med Familie og hvad der var af opvakt Ungdom
i Kristiania.</p>

<p>Man strømmede til Hotellet for at besøge mig,
og jeg var neppe ene et Øjeblik fra Morgen til
Aften. Kunstnerforeningen gjorde et Gilde for mig,
hvor der udbragtes talrige Skaaler til min Ære,
og Studentersamfundet indbød til en Sexa for mig,
som atter gav Anledning til en Pressestrid. Professor
Ernst Sars tegnede sig øverst paa den fremlagte Liste,
og efter ham Mænd blandt Universitetslærerne, der
havde taget sig hjerteligt, næsten broderligt af mig
som Ægyptologen Jens Lieblein og Literaturhistorikeren
Olaf Skavlan.</p>

<p>Ved Sexaen besteg Universitets-Stipendiaten W. Dons,
en af mine dengang varmeste Tilhængere, (som nogle
Aar derefter gik over til den romerske Katolicisme)
Talerstolen og holdt en Festtale, hvis Udgangspunkt
var dette, at siden
Wergeland havde ingen i Norge saa sandt og
ædelt som Aftenens Hædersgæst fremstilt de store
Kulturtanker. Norges Bestræbelser var i de senere
Aar væsentlig gaaede i praktisk Retning, hvad der
fortjente Ros. Men nu, da Nordmændene nød et økonomisk
Velvære, om hvilket deres Fædre neppe havde drømt,
nu droges Sindene stærkt af Længsel efter, at de
civilisatoriske Ideers Strøm snart maatte naa deres
Kyster. Sandheden var bevislig kun én; der gaves ikke
nogen specifik norsk Sandhed. Nu gjaldt det Kampen
for Tankens Frihed, dens Uforstyrrethed af al fremmed,
udvortes Autoritet osv.</p>

<p>En evnestærk Mand med et skarpt skaaret Ansigt,
Statsfysikus Bidenkap, glædede mig derefter med det
Udsagn i en Tale, han holdt, at mit Dansk var "det
mest maskuline", han endnu havde hørt.</p>

<p>Saa blev der afsunget en Sang, i hvis første Strofe
Datidens Nordmand blev saaledes særtegnet:</p>

<p>   Du ser det høje, bratte Fjæld,
   som over Sletten troner?
   Et Sangens og et Lysets Væld
   fra Tinden sig fortoner.
   Om Siden ligger Taagen graa
   og stabler sine Stængsler -
   der ser en dødstræt Mand Du staa
   ved Stenen, som ham fængsler.</p>

<p>Meningen var, at den ulykkelige troede sig forpligtet
til evigt at rulle en Sisyfussten. Nu var jeg kommen
og havde givet ham det gode Raad at lade Stenen ligge.</p>

<p>Af Datidens Aviser ser jeg, hvorledes den Tale, jeg
holdt til Svar, nogenlunde har lydt. Jeg anfører den
efter det norske Avisreferat:</p>

<p>"Dr. Brandes besteg Talerstolen og holdt et længere,
af levende Bravoraab idelig afbrudt.............
Foredrag, hvoraf vi beklager, at vi kun kan levere
en meget ufuldkommen Gengivelse. Taleren udtalte
sin Glæde over den velvillige Modtagelse og de
mange Beviser paa Sympati, han under sit Ophold
her paa faa Undtagelser nær havde modtaget saavel
af Modstandere som af Venner. Han havde i disse
Dage fra mange Hold hørt udtale, at man heroppe nok
kunde behøve en Mand som Taleren. Disse Udtalelser
havde vakt hans Forundring. Han kunde ikke forstaa,
hvorfor man i et Land, der stod saa højt, som Norge
i mange Henseender gør, et Land, hvis Digtekunst var
den første i Norden, hvis Malere og Billedhuggere
indtog en saa fremragende Plads, og som til næsten
alle Videnskabens Felter havde leveret fortrinlige
Bidrag, - hvorfor man der kunde behøve en "Agitator"
som Taleren. Jo, svarede man, - vi lider under
et aandeligt Tryk heroppe; vi har ikke engang den
simpleste Religionsfrihed; en frisindet aandelig
Bevægelse nu vilde være til mere Skade end Gavn,
Tiden er endnu ikke kommen. Taleren maatte her tænke
paa en Anekdote, som han erindrede fra sin Ungdom. 
En liden Gut ved Navn Julius, Søn af en kjøbenhavnsk
Professor, blev sat i en Skole, hvis Lærerpersonale
bestod af gamle Jomfruer, der efter bedste Evne søgte
at meddele Barnet sin Visdom og omhyggeligt sørgede
for at notere de Fremskridt, Gutten gjorde i Ugens
Løb, i hans Karakterbog. Imidlertid kom det allerede
første Uge til at hedde: Julius kan ikke sin Tabel. 
Og saaledes Uge efter Uge: atter kan Julius ikke sin
Tabel. Da skrev Guttens Fader, Professoren, tilsidst
i Karakterbogen en Anmærkning, der vakte Jomfruernes
højeste Forfærdelse; den lød saaledes: Vil De da ikke
være af den Godhed at lære Julius hans Tabel? Denne
Historie lod sig maaske anvende her. Man klagede
og man klagede over det Tryk, hvorunder man heroppe
led. Taleren maatte da spørge: Kan De da ikke være
af den Godhed at afryste dette Tryk? Der var intet
andet for. Man fik tage Initiativet og gøre, som det
store Dyr gør, naar det plages af mange smaa Dyr: det
ryster Plagerne af sig. Taleren maatte opfordre den
norske Løve til at gøre dette Experiment. Han vilde
her bede om ikke at blive misforstaaet. Det glædede
Taleren at se saa mange ældre Mænd i Forsamlingen;
det vilde bedrøvet ham kun at se unge Ansigter omkring
sig. Han skulde forklare af hvad Grund. Det var ikke
sjældent, han modtog Breve fra unge Mænd heroppe,
der ønskede at berige hans Tidsskrift med Bidrag,
der for en stor Del bestod af umodne Angreb paa
Kirke og Gejstlighed. Naar Brevskriveren rigtig
havde talt fra Leveren, kom han tilsidst med en
indstændig Bøn til Udgiveren om endelig at fortie
hans Navn. Taleren havde altid hørt de Norske omtale
som modige og uforfærdede; dette forekom ham ikke
at være Tilfældet med de unge Mænd, hvormed han
saaledes var kommen i Berøring. Taleren vilde
alvorlig advare de tilstedeværende Unge mod hin
Art Tyveaars Radikalisme, fordi den gerne følges
af Konservatisme i Trediverne, og Taleren kendte
ikke nogen sørgeligere Race end Højkonservative,
der havde været blodrøde i sit tyvende Aar. Taleren
mente, at hine unge Mænd manglede det rette Syn paa
Forholdene; de skulde hellere vente med at udtale
sig offentlig, indtil de kunde være sine Anskuelser
bekendt og staa ved sin Overbevisning. Taleren vilde
da sige: I tilhører et Land, som er i Besiddelse af
en forholdsvis stor politisk Frihed, og dog har I
en Bestemmelse i Eders Grundlov som dens Paragraf
<pb n="92" />, at ingen Mand kan opnaa noget Embede i Norge,
medmindre han tilhører den norske Statskirke, og dog
er der liden Udsigt til, at I i en nogenlunde nær
Fremtid kan opnaa blot en Institution som borgerligt
Ægteskab. Men det afhænger af Eders eget personlige
Initiativ, om disse Reformer overhovedet
skal komme, og naar de skal komme. Taleren maatte
indstændig lægge Forsamlingen paa Hjerte, at al
Frigørelse maatte begynde i Individet selv. Naar
dette var sket, naar en Mand paa denne Maade havde
tilegnet sig en Sandhed, - da vilde denne Sandhed
brænde ham som en Glød paa Tungen, han maatte udtale
den, arbejde for den, og sætte alle Hensyn tilside. Og
til at gøre dette var Tiden altid bekvem; Udsættelse
var her hverken nødvendig eller tilladelig. I det
Bifald, hvormed Taleren var bleven modtaget, turde
han maaske se en Indbydelse til at optage Kampen
ogsaa heroppe. Taleren havde brændt sine Fingre før,
og han var ikke bange for at gøre det engang til; men
han troede dog, at det af flere Grunde var bedst, om
man saa smaat prøvede paa selv at rage sine Kastanier
ud af Ilden, - man kunde jo benytte en forsvarlig
Ildrager dertil! En saadan Stilstand, som den, der
her raadede i Forholdet mellem Videnskab og Religion,
var meget dyrekjøbt; der var Intet, som elektriserede
Tanken, der var ingen alvorlig, omfattende og moden
Debat om de aandelige Spørgsmaal. Og en saadan var
det, Taleren ønskede, og som man behøvede; den alene
kunde føre til Kirkens Adskillelse fra Staten og til
fuldstændig Religionsfrihed, saa enhver Mand kunde
leve som en agtet Borger i Samfundet og indehave
hvilket Embede som helst uden at være bunden ved nogen
bestemt Troesbekendelse. Taleren vilde takke for den
Anledning, der var bragt ham til at udbringe et Leve
for den aandelige Frihed i Norge!"</p>

<p>Jeg havde Indtrykket af at have vundet Jordsmon
for min Sag paa norsk Grund, langt anderledes end i
Sverig. Her forstod man hvert Ord, jeg sagde, og her
var i Sindene en stærkere Fremfærd.
<pb n="6" />.</p>

<p>Stor Glæde havde jeg af Forestillingerne i Kristiania
Teater. Det lededes dengang af den udmærkede Dramaturg
Ludvig Josephson, for hvis Evner Henrik Ibsen nærede
oprigtig Beundring. Han havde en fortvivlet Modstand
at kæmpe med, fordi han var en svensk Mand, men jeg
tror ikke, det norske Teater sidenhen er naaet højere
end under ham. Han elskede sin Kunst, han gøs ikke
tilbage for nogen i hin Tid for umulig anset Opgave,
som f. Eks. at sætte Brand eller Peer Gynt i Scene. 
En Forestilling som Bjørnsons En Fallit var dengang en
Mønsterforestilling. Der var Aftener, hvor der paa
det lille, uanselige og grimme Teater ikke spiltes
ringere Komedie end paa Théâtre Français. Johannes
Bruun, Ægteparret Gundersen, Reimers, Fru Juel -
det var en Lyst at se dem.</p>

<p>Betegnende for Hadet mod Josephson var det, at da jeg
en Aften i en Tale havde ytret, der undertiden paa
Kristiania Teater spiltes fuldt saa godt som paa selve
den franske Nationalscene, blev denne Ytring af de dog
ellers saa nationalstolte Nordmænd latterliggjort som
en burlesk Overdrivelse. Som Josephson rigtigt sagde
til mig: "De troer, der altid spilles udmærket paa
Théâtre Français." De fleste havde jo aldrig været der.</p>

<p>Ludvig Josephson tilhørte en fremragende
Kunstnerfamilie, hans Broder var en kendt Komponist,
hans Brodersøn Ernst Josephson en af det unge Sverigs
mest lovende Malere, der tilfulde holdt de Løfter han
gav, før Sindssygen lammede hans Evner. Selv skrev
Ludvig Josephson Skuespil, dels i historisk-romantisk
Stil som Folkungalek og Thord Hasle, dels om ganske 
moderne Æmner som Dramet Paris, der foregaar 1870-71. 
Som Digter kommer han dog ikke i Betragtning; men en 
Bog som hans Skrift Våra Teater-Forhållanden viser 
hans Alvor og Indsigt som Dramaturg.
I Kristiania tog man ham ikke blot hans svenske Fødsel, 
men hans ihærdige Bestræbelser for at skaffe Byen et 
Operateater ilde op. Man frygtede, det skulde fortrænge 
det nationale Skuespil.</p>

<p><pb n="7" />.</p>

<p>Neppe havde jeg forladt Kristiania, før Teologerne
arbejdede med at udslette Indtrykket af min Optræden. 
Den teologiske Professor F. Petersen begyndte ikke 
en Maaned efter min Bortrejse en Række Modforedrag 
om Søren Kierkegaard i Universitetets Festivitetssal. 
De aabnedes med et mægtigt Angreb paa mine 
Forelæsninger, der havde været vildledende
istedenfor vejledende. Samtidigt skrev Pastor
I. B. Heuch, Lærer ved det praktisk-teologiske
Seminarium, snart derefter Biskop og som saadan
højtanset, i det af ham udgivne Organ Luthersk
Ugeskrift en lang Artikelrække imod mig, der senere
blev omarbejdet og samlet til en Bog.</p>

<p>Den drejede sig udelukkende om min Afstamning og vilde
udførligt hævde, at den antikristelige Strømning
i den nyere Tid væsenligt var af jødisk Oprindelse
og næredes af jødiske Kilder. Alt hvad han gjorde
gældende mod mig var, som i Regelen Modstandernes
Indfald, hentet fra mine egne Skrifter og kluntet
anvendt paa mig. Saaledes tog han min Karakteristik
af Ferdinand Lassalles Ungdomsvæsen som en Blanding
af Frækhed, Dumdristighed og Uforfærdethed, og
forsøgte at stemple mit eget saa bundforskellige
Væsen med den. Men jo mere kluntet han var, des mere
behagede han Klodsmajorernes Horde. Mig tillagde
det enfoldige, saa gudhengivne Uhyre Kristushad,
som havde til Grund dels den Undertrykkelse, der
var blevet øvet mod Jøderne i Kristendommens Navn,
dels den jødiske Religion, som bragte Jøderne til i
Kristus at se en Oprører mod Fædrenes
Overleveringer. Da ved et Tilfælde netop da Jules Simon
var Førsteminister i Frankrig og Lord Beaconsfield
Førsteminister i England - begge af jødisk Æt -
lod der sig fable en Del om det truende jødiske
Verdensherredømme og den Fare, hvori Kristenheden
befandt sig, nu da jeg uværdige - som desværre
var langt fra Ministerstillingen - ogsaa var kommet
til. Biskop Heuch blev jo ikke den eneste Teolog, der
tillagde mig Kristushad, men han var den første. 
Intet skulde ogsaa synes at ligge naturligere for en
Præstemand overfor en Fritænker. Alligevel tilstaar
jeg, det altid har forekommet mig forbausende, at
saadan en norsk Grosserersøn fra Kragerø, der jævnt
avancerende opnaaede først Ornatets Silkemave, saa
dets Fløjelsdito, end ikke et Øjeblik kom i Tvivl,
om ikke jeg - trods alle mine Ufuldkommenheder, som
han jo kendte bedre end nogen - fysisk og aandeligt
var nærmere i Slægt med Jesus end han.</p>

<p>Interessant og betegnende i Flyveskriftet var
bogstavelig Intet. Men yderst betegnende var den
nordiske Presses dybt anerkendende, ja begejstrede
Holdning. Topsøe bebrejdede saaledes den danske
Gejstlighed, at Den, der ønskede at se mig tilgavns
bekæmpet, var nødsaget til at rette Blikket mod
Norge. Hvorpaa forskellige Gejstlige, deriblandt
Frederik Nielsen, nødtes til selv at drage deres
Angrebs-skrifter i Erindring, som ellers var glemte.</p>

<p><pb n="8" />.</p>

<p>Paa Tilbagevejen holdt jeg endnu et Par Forelæsninger
i Gøteborg, hvor jeg gensaa gamle Venner og Veninder
fra mit Ophold der i 1859, som ikke havde glemt mig,
men modtog mig gæstfrit.</p>

<p>Dér traf jeg personligt Victor Rydberg, hvis Den sista
Atenaren ved sin hedenske Holdning havde gjort
Indtryk paa mig, da jeg stod i Attenaarsalderen,
og hvis Bibelens Lære om Kristus havde afsat et
Gæringsstof i mit Sind og modarbejdet Kierkegaards
Indflydelse i hine første Ungdomsaar, da jeg stræbte
at danne mig en Livsanskuelse. Han levede i Gøteborg
som en Art Plejesøn i det Hedlundske Hus, forkælet
og beundret næsten lige saa meget for sine Egenheder
som for sit Talent. Han var saa pillen og korrekt,
at han, som det fortaltes, tog hjem igen fra et
Middagsselskab, ifald han i Forstuen opdagede, at han
ved en Forglemmelse ikke havde lakerede Støvler paa,
og tillige saa glemsom, at han ikke let kom, ifald
man ikke mindede ham om den modtagne Indbydelse ved at
hente ham i Vogn. Mod mig var han paa dette Tidspunkt
yderst gunstigt sindet, skønt hans danske Oversætter
havde gjort, hvad han formaaede for at ophidse ham
imod mig. Rydberg underholdt sig længe med mig,
hvorvel han havde vanskeligt ved at forstaa Dansk,
spurgte mig lidt bekymret, om jeg ikke tidligere
havde været Materialist, og blev glad beroliget, da
jeg forsikrede ham, at jeg ikke fem Minutter i mit
Liv havde været det. Han udbragte en Aften med Varme
min Skaal som den frie Forsknings Talsmand, der havde
mødt Modstand, fordi han attraaede Aandsfrihed. -
Senere lykkedes det Øretudere at fjerne ham fra mig,
saa han skyede mig, da jeg tretten Aar derefter kom
næste Gang til Sverig.</p>

<p><pb n="9" />.</p>

<p>Sinkede af en forrygende Snestorm naaede vi til
Kjøbenhavn efter Jul og tog paany ind paa et Hotel,
hvor jeg brugte de tre Maaneder, jeg blev i Danmark,
til at udarbejde min Bog om Kierkegaard, omarbejde
mine Afhandlinger om Winther og Bødtcher, skrive mit
andet Essay om Frederik
Paludan-Müller og samtidigt rette Korrekturerne
paa de to Bøger Søren Kierkegaard og Danske Digtere,
der udkom efter Vinterens Slutning. I Forordet til
den sidste Bog, der indeholdt de mest anerkendende
Karakteristiker af Carsten Hauch, Ludvig Bødtcher,
Christian Winther og Fr. Paludan-Müller, havde
jeg med Benyttelse af et Udtryk, hentet fra David
Strauss, udtalt det Haab, at denne ene Bog maaske af
Pressen kunde blive opfattet som fredelige Blade. 
Men nej! Dagbladet protesterede straks mod Benævnelsen:
jeg var den samme, hvad jeg saa skrev om. Modtagelsen
var saa ugunstig, at dette Skrift, som iøvrigt det
andet om Kierkegaard, i 23 Aar ikke blev udsolgt i et 
eneste Oplag, før det optoges i mine Samlede Skrifter.</p>

<p>Paa dette Tidspunkt blev jeg Genstand for et
ærekrænkende Overfald af Carl Ploug. Januarheftet
af Det nittende Aarhundrede havde bragt tre Breve fra
Søren Kierkegaard til en Dame, der betegnedes som Fru
I. T. og i Brevene benævntes hans Kusine. Det var
dialektiske Variationer over ganske smaa Motiver:
Hvorfor han heller sendte et Brev end gjorde et
Besøg, eller Hvor tidt han skrev et Brev og undlod
at sende det af, eller Hvilken Trøst en Spøg kunde
være under legemlige Smerter og Genvordigheder,
eller Hvor gerne han blæste hele Verden et Stykke,
men hvor nødigt han gjorde Uret mod et lille Barn,
var Uretten end lille bitte, som at gaa saa rask
med dets Moder, at det daarligt kunde følge med -
og derfor sendtes en Æske Legetøj.</p>

<p>Det var det Hele. Brevene var blevne mig
tilsendte af en af Tidsskriftets Medarbejdere, en
Artilleriløjtnant August Wolff, der interesserede
sig for kinesisk Literatur, men iøvrigt var en stor
Dyrker af Kierkegaard. I sit Brev bad han om at maatte
fortie Modtagerindens Navn for Redaktionen, medens
han iøvrigt indestod for Brevenes Autenticitet. 
Der opdukkede hos mig ikke nogen Tvivl om at han
handlede paa Modtagerindens Vegne, ligesom han jo umuligt
uden hendes Vilje kunde være kommet i Besiddelse af
sin Afskrift.</p>

<p>Ploug, som fra Damen erfor, at hendes Samtykke
til Offenliggørelsen ikke var erhvervet, mente
Lejligheden kommet til et fældende Slag. Han udtalte
sin Forundring over, at hine Breve var optagne i et
Maanedskrift, "hvis Tendens var Søren Kierkegaards
aldeles modsat", erklærede, at det ikke faldt nogen
hæderlig Mand ind at offenliggøre slige Papirer uden
Ejerens Samtykke og spurgte mig, "hvorfor jeg ikke
havde handlet som Mand af Ære".</p>

<p>Da jeg i den Anledning anlagde Sag mod Fædrelandets
Udgiver, gentog han Injurien i sin Meddelelse derom
til Publikum, skønt han i Mellemtiden var bleven
fuldt oplyst om den hele Sammenhæng.</p>

<p>Hvor stærkt denne Sag optog mig, viser den følgende
Redegørelse, jeg afgav som Indlæg i Processen, men
som ikke før er bleven trykt, da jeg ikke havde noget
Organ til min Raadighed, eftersom mit Tidsskrift netop
da gik ind. Det er det eneste juridiske Aktstykke,
jeg har skrevet.</p>

<p><pb n="10" />.</p>

<p>"Det forekommer mig, at Diskussionen mellem min
Sagfører og Modparten er tilbøjelig til at skeje
vel stærkt ud fra det fundamentale og afgørende
Spørgsmaal. Spørgsmaalet er jo aldeles ikke det,
om jeg som Udgiver af Det nittende Aarhundrede
har begaaet en Uforsigtighed eller ikke, men om
Hr. Ploug har havt nogensomhelst Ret til at spørge
mig, hvorfor jeg ikke har handlet som en Mand af
Ære. Dette Spørgsmaal er jo fremdeles ikke et simpelt
Spørgsmaal. Det indeholder to Ting: en Paastand, at 
jeg har handlet æreløst - og et Spørgsmaal om mine
Bevæggrunde dertil; Paastanden er æreskændende og
Spørgsmaalet en mig offenlig tilføjet Forhaanelse.</p>

<p>Hvormed forsvarer nu Hr. Ploug sin Ret til at bruge
slige Udtryk? Dermed, at den Handling, jeg sagligt
har begaaet, den abstrakte Handling, Handlingen i og
for sig uden Hensyn til dens Bevæggrunde, skal kunne
betegnes som en i og for sig æreløs Handling.</p>

<p>Dette Forsvar er intet Forsvar. Thi Begrebet Ære og
de deraf afledede Begreber ærefuld, æreløs osv. er,
som det godtgøres i enhver videnskabelig Psykologi
og som Sprogbrug viser, Begreber, der netop angaar
Handlingens Forhold til det handlende Jeg. (Selv den
tilsyneladende hæsligste Handling som f. Eks. den,
ved et pludseligt Overfald at rive Klæderne af en
fremmed Dame, er ikke i og for sig æreløs; den kan
være meget ærefuld, hvis hendes Dragt staar i lys
Lue). Og saa meget er vist, at Spørgsmaalet ikke
opklares, men fordunkles, naar man borttager det
brugte Udtryk "Mand af Ære" og erstatter det med et
uoversætteligt engelsk Ord, der ikke svarer til det,
nemlig gentlemanlike.</p>

<p>Ikke et Forsvar, men en Slags Undskyldning vilde kunne
søges for Hr. Ploug, hvis Tilfældet var et saadant,
at kun vanærende Motiver til min Handling lod sig
tænke. Men Muligheden for, at jeg havde handlet i god
Tro og var bleven ført bag Lyset, var saa nærliggende,
at den kun behøver at berøres, saa meget mere som
det ikke lod sig se, hvad optænkelig Fordel jeg kunde
have af her at begaa en "uhæderlig" Handling.</p>

<p>Dog, Hr. Ploug har jo udfundet en saadan
Fordel. "Enhver Læser af Det nittende Aarhundrede,
siger han, maatte antage, at S. K.s Kusine, Fru Julie
Thomsen, selv havde tilstillet Tidsskriftets Udgivere
sine uden nogensomhelst Bemærkning optagne Breve af
Henrykkelse over Dr. Brandes' nylig i Kjøbenhavn,
Stockholm og Kristiania holdte
og derpaa udgivne Forelæsninger over hendes
Fætter. Dr. B. har altsaa paaført hende det falske
Skin af at dele om ikke alle hans literære og
religiøse Anskuelser, saa dog i det Mindste hans
Opfattelse af S. K. og at være tilfreds med hans
Fremstilling af samme".</p>

<p>Jeg tilstaar, at Argumentet forekommer mig for burlesk
til at behøve en Gendrivelse. Kun derpaa vil jeg
gøre opmærksom, at min Bog om Kierkegaard udgaves
næsten to Maaneder efter at Brevene forelaa trykte,
hvad saa temmelig umuliggør min Tilsnigelse af Damens
"Henrykkelse" over Bogen; men - det forstaar sig -
"Henrykkelsen" over Forelæsningerne, især dem i
Stockholm og Kristiania, staar jo endnu tilbage,
og jeg raader Hr. Ploug til at holde fast paa den.</p>

<p>Der var altsaa i hans Øjne følgende Fordel for mig
ved at handle "uhæderligt": jeg skaffede mig Skin
af at en unavngiven Fru I. T. var "henrykt" over
mine Forelæsninger - sandelig en ikke tilstrækkelig
Bevæggrund til at begaa en "æreløs" Handling.</p>

<p>Parentetisk maa jeg paa dette Punkt fremhæve,
at Hr. Ploug i sin Skrivelse tager Anledning
til at fremsætte en ny Sagen uvedkommende
Sigtelse mod mig. Han indrømmer, at Brevene ingen
Familiehemmeligheder indeholdt, men hævder, at dette
"neppe vilde have generet Dr. B., da han ikke har
betænkt sig paa i sine Forelæsninger om S. Kierkegaard
at paadigte dennes Fader en Forbrydelse, hvortil han
ikke har den fjerneste Hjemmel".</p>

<p>Da min Bog om Kierkegaard, som alt anført, er trykt
længe efter de Kierkegaardske Breve, vilde denne
Omstændighed, selv om den var sand, selvfølgelig
ikke kunne have givet Hr. Ploug nogen Formodning om,
at jeg ved disses Udgivelse havde overtraadt Ærens
Bud. Men iøvrigt er denne nye Beskyldning mig kun et
nyt og intet overraskende
Kendetegn paa dens Ophavsmands underordnede
Dannelsestrin. Han giver sig neppe Tid til at læse,
endnu mindre til at forstaa det Læste, før han er
færdig med en fremfusende Dom. Langt fra at "paadigte"
Kierkegaards Fader en Brøde, har jeg i mit Skrift kun
fortolket de talrige Udtalelser om dette Punkt, som
forekom i de paa Biskop Kierkegaards Foranstaltning
udgivne efterladte Kierkegaardske Papirer, og jeg har
ikke draget nogen Slutning, som ikke den tænkende
Læser og Kender af alle S. Kierkegaards øvrige
Skrifter med Nødvendighed maatte føres til.</p>

<p>En Adkomst af hvilkensomhelst Art til at stemple
Brevenes Offenliggørelse som sket er, vilde Hr. Ploug
endelig kun have i det Tilfælde, at han var min
beskikkede Dommer, der skulde og maatte fælde min
Dom, selv om han udsatte sig for senere at maatte
tilbagekalde eller ændre Dommen. Men, som Enhver
véd, var Hr. Ploug som Dommer selvbeskikket. Der var
Ingen, som havde givet ham det Hverv at forsyne sin
Paa-ankning af den skete Offenliggørelse med ærerørige
Udfald.</p>

<p>Han gjorde det uden Opfordring. Det Poscimur, han
fulgte, var et rent indre, Lysten og Viljen til at
injuriere mig. Han har i mange Aar havt og fulgt
denne Lyst. Han har gennem sit Blad, saavidt hans
ringe Kundskabsforraad muliggjorde ham det, i en
Række af Aar overfuset mig med personlige Angreb og
Beskyldninger, der vilde have været mere farlige end
de var, hvis de ikke i Regelen havde røbet lige saa
stor Uvidenhed som redelig Vilje til at skade. Da
jeg f. Eks. for et Par Aar siden havde oversat nogle
Fortællinger af Schweizerforfatteren Gottfried Keller,
nøjedes Hr. Ploug ikke med at stemple denne i Tyskland
og Schweiz lige hædrede Digter paa en uhøvisk Maade,
men han optog, i sin Iver for at sige mig noget ret
Krænkende, fra et andet Blad den taabelige Beskyldning
imod mig, at jeg havde løjet
i mit Udsagn om at have erhvervet Digterens Minde til
min Oversættelse, da han, som et Konversationsleksikon
udviste, var død allerede for mange Aar siden. At
Hr. Ploug efter at være oplyst om den Uvidenhed,
der laa til Grund for hans Beskyldning, ikke gjorde
nogen Undskyldning for det Skete, er det overflødigt
at udtale.</p>

<p>Jeg har ligefuldt aldrig, selv naar der for Andre
syntes at kunne være Anledning dertil, stævnet
Hr. Ploug til retligt Ansvar. Jeg var fast bestemt
paa, saa længe Angrebene nogenledes holdt sig paa
de literære Enemærker, at lade mig beskylde for
Hvadsomhelst uden at kræve noget Regnskab, men
anderledes er det, naar Fornærmelsen gaar helt
ud over det literære og ind paa det borgerlige
Omraade. Denne Gang tog Hr. Ploug ikke tiltakke med
at nedsætte min literære Virksomhed, han snakkede om
min Ære. Og vistnok var det, han om den bemærkede,
lidet vægtigt, men min Ære skal han ikke røre ved,
min Ære taaler jeg ikke, at Fædrelandet forgriber sig
paa, min Ære vil jeg ikke have besudlet af Hr. Plougs
Fingre. Hr. Ploug er en gammel Mand, og dette stemmer
til Overbærenhed med ham; men naar en gammel Mand
handler saa ubesindigt som en ung Spirrevip, saa
bør han straffes derfor, og derfor er det, jeg har
afslaaet ethvert Forlig med Hr. Ploug.</p>

<p>Og selv "ubesindigt" er for mildt et Ord. Thi han
havde den bestemte Vilje til at injuriere. Var det
ikke allerede godtgjort ved Alt, hvad jeg har anført,
saa er det bevist ved hans Gentagelse af Injurien,
da han nødtvungen optog min Meddelelse om Sags Anlæg.</p>

<p>Hr. Ploug var i Mellemtiden oplyst om Sagens
Sammenhæng. Han negter det ikke. Han negter ikke
heller, at hans Anskuelse om min Handlemaade var
derved væsenligt forandret. Men han negtede at optage
Hr. Wolffs Erklæring, der fuldstændigt vilde have
oplyst de Læsere, der
kendte Hr. Plougs ærekrænkende Spørgsmaal til mig,
om, hvorledes Sagen var gaaet til. Hr. Ploug vilde,
siger han, ikke trykke "en anonym Erklæring". Hertil
er at bemærke, at Hr. Wolff ikke var anonym overfor
Hr. Ploug, at Hr. Wolff i egen Person bragte sin
Erklæring til Hr. Ploug, der jo ogsaa gjorde Forsøg
paa at bruge ham som Mægler og gennem ham vilde bevæge
mig til at frafalde min ham - ikke uden Grund - højst
pinlige Klage. Naar Hr. Ploug da i sit Blad kaldte
Erklæringen "anonym", var det naturligvis ikke hans
Mening, at hans Læsere derved skulde ledes til den
Tro, at det var en unavngiven Mand, der havde sendt
ham den, men han maa tilstaa, at Formen var højst
uheldig og ikke kunde have været synderlig forskellig,
hvis Hensigten var at vildlede.</p>

<p>Istedenfor at optage Erklæringen, valgte da
Hr. Ploug at optrykke Injurien (ikke engang som
Citat; uden Citationstegn), øjensynligt for ret at
slaa det fast, at jeg ikke havde handlet som Mand
af Ære. Presselovens § 11 lyder saaledes: "Enhver,
der i et periodisk Skrift anser sig for personlig
angreben . . . kan i dette fordre uden Betaling
optagen en Bekendtgørelse om Sags Anlæg i Anledning
af Angrebet saavel som om Sagens Udfald ..."</p>

<p>Prokurator Winthers Paastand om Hr. Plougs
Berettigelse til at gentage Injurien og hans
Henvisning til at Hr. Ploug kunde kræve de
fornærmelige Ord optagne i mit Inserat, er følgelig
greben ud af Luften. Ordene "i Anledning af Angrebet"
var tilstrækkelig fyldestgjorte ved Inseratets
Betegnelse "ærerørige Udtryk, der indeholdes i en
i Fædrelandet for 16de Februar 1877 optaget Artikel
En uberettiget Offenliggørelse", og selv hvis dette
ikke var Tilfældet, saa kunde Hr. Ploug i det Højeste
have til-bagesendt Inseratet og krævet det udfyldt;
men under ingen
Omstændigheder havde han Hjemmel for at handle,
som han gjorde.</p>

<p>Modparten finder det Forlangende "naivt", at
Hr. Ploug, da han optrykte Injurien, skulde indrømme,
at han nu var bekendt med Sagens Sammenhæng; men dette
viser kun, hvor forskellige Begreberne om Ære er hos
ham og hos mig. Thi hvis jeg var bleven oplyst om, at
jeg uden tilstrækkelig Føje havde gjort mig skyldig
i et Angreb paa en Mand - og her maa det betones,
at selv Hr. Ploug indrømmer, der kun foreligger en
Uforsigtighed, intet Æreløst - saa vilde det efter
mine Begreber om Ære være ligefrem Pligt snarest
muligt at bringe Sagens Sammenhæng til Publikums
Kundskab.</p>

<p>Saa meget om Grundspørgsmaalet. Men da allerede det
andet, underordnede Spørgsmaal er bleven draget frem,
om jeg har gjort mig skyldig i en Uforsigtighed,
saa maa den Bemærkning være mig tilladt: Alt hvad
Hr. Ploug fortæller om, at en Redaktør ikke kan slippe
for Ansvar, fordi han har en Indsender at beraabe sig
paa, og om hans egne bitre Erfaringer i saa Henseende,
røber meget ringe Skarphed i Tanken. Thi her er slet
ikke Tale om Ansvar. Spørgsmaalet er ikke juridisk,
men moralsk. Her er ikke Tale om Ansvar for Brevenes
Indhold, men for Brevenes Offenliggørelse, og det maa
Brevenes Indsender bære. En Anmodning om Optagelse,
forsynet med Navns Underskrift af en Person, der ved
Embedsstilling og Dannelsestrin frembød Garantier,
maatte af Redaktionen anses for tilstrækkeligt
Kautel. Indsenderen beder i sit Brev om at maatte
fortie Modtagerindens Navn for Redaktionen, medens
han forøvrigt indestaar for Brevenes Autencitet. Det
var saa at sige umuligt at antage Andet end at hun -
hvem jeg antog var en nær Slægtning af Indsenderen -
havde bedet ham tie med sit Navn. Og det var, som
jeg alt offentligt har
erklæret, først meget senere, at vi ved et Tilfælde
erfarede, hvem Damen var, uden at jeg dog dermed var
i mindste Maade oplyst om hendes mulige Forhold til
Hr. Wolff. Hvis Brevenes Indhold nu havde syntes
at gøre Trykningen til et riskant Foretagende, da
vilde rimeligvis Redaktionen have udsat sig for at
fornærme Indsenderen med det Spørgsmaal om han ogsaa
havde Dispositionsretten over dem - og en Fornærmelse
vilde, som Hr. Wolff i sin Erklæring til Fædrelandet
tilstaar, et saadant Spørgsmaal have været; men
da der ikke lod sig indse nogensomhelst Grund til,
at Indsenderen skulde ville have Brevene trykte mod
Ejerindens Vilje, blev de antagne, og, da deres Tur
kom, optagne i Tidsskriftet.</p>

<p>Til Slutning kun et Par Ord om mit Forhold til de to
i Sagen inddragne Personligheder, Brevenes Ejerinde
og deres Indsender.</p>

<p>Hvad den første angaar, da har jeg oprigtigt beklaget
det skete Uheld. Jeg har personlig i et Brev til Fru
Thomsen, hvem jeg meget mod mit Ønske er kommet til
at foraarsage nogle ubehagelige Indtryk, udtalt,
hvor ukært det Skete var mig, og jeg har tillige
berørt det Uheldige i, at at hun ikke direkte havde
henvendt sig til mig med sin Anke, jeg vilde da straks
have udtalt en offentlig Beklagelse; kun med Hr. Ploug
havde jeg Intet at skaffe.</p>

<p>Hvad Hr. Løjtnant Wolff angaar, maa jeg tilstaa,
at Modpartens Holdning overfor ham har undret
mig meget. Det forekommer mig lidet ridderligt af
Hr. Ploug, der gjorde et Forsøg paa at fremtvinge
Navns Underskrift under Hr. Wolffs Erklæring, at
ville kaste Ansvaret for den mulige Fare, hvori
Hr. Wolffs Stilling ved denne Sag kunde bringes,
over paa mig. Jeg nærer det Haab og det Ønske, at der
ikke for denne Sags Skyld maa vederfares Hr. Wolff
nogensomhelst Ulempe, og forsaavidt der er tænkt paa
hans Stilling
som Officer i Artilleriet, har jeg til min Beroligelse
af et Brev fra Hr. Wolff til Redaktionen af Det
nittende Aarhundrede set, at hans militære Løbebane
er afsluttet; men jeg kunde ikke, for at skaane
Tredjemand for en yderst fjern Fare, finde mig i at
lade min Ære beklikke. Jeg stoler paa, at Dommerne
vil give mig den Oprejsning, hvorpaa jeg mener at
have Krav."</p>

<p><pb n="11" />.</p>

<p>Ved Landsoverretten i Kjøbenhavn blev Plougs ærerørige
Ytringer om mig erklærede for døde og magtesløse,
Han blev idømt en Bøde af 400 Kroner foruden Sagens
Omkostninger. Ploug, hvis Stilling i Danmark da nøje
svarede til Katkofs samtidige i Rusland, skældte i
en Artikel sine Dommere Huden fuld, og appellerede
Sagen. Højesteret, der politisk og socialt stod ham
nærmere, nedsatte Bøden til en Fjerdedel.</p>

<p>Kort efter at jeg havde anlagt Sagen, hændte den følgende 
lille Begivenhed, der forøgede min Menneskekundskab.</p>

<p>En Dag, da jeg gik ned ad Gaden med Artilleriløjtnant
Wolff, sagde jeg til ham: Det er et Held for mig,
at De er den Mand, De er; thi skulde jeg, mod
Deres Benegtelse, for Retten bevise, at jeg har de
Kierkegaardske Breve fra Dem, var jeg ilde stillet;
ved et besynderligt Tilfælde er nemlig det Brev,
De i sin Tid sendte mig, forsvundet for mig. -
Løjtnanten studsede, saa et Øjeblik frem for sig,
sagde derpaa ligesom adspredt: Jeg forstod Dem vist
ikke rigtigt, om hvilket Brev taler De? jeg for min
Del har aldrig sendt Dem noget Brev. - Jeg betragtede
ham et Øjeblik i højeste Forbavselse, hvorpaa han
hastigt tog Afsked.</p>

<p>Faa Dage efter fandt jeg hans Brev mellem nogle af
mine Haandskrifter, hvori det havde forputtet sig. Det
blev derefter fremlagt i Retten.
<pb n="12" />.</p>

<p>I Begyndelsen af April rejste jeg udenlands; jeg vilde
vise min Hustru Italien, hvor jeg seks Aar tidligere
havde følt Livet pulsere saa stærkt i mig.</p>

<p>Vi tog først til Berlin, hvor vi næsten helt levede
hos Loewes, der behandlede os som Børn af Huset,
og hvor Berthold Auerbach overvældede mig med
Artighed. Han var rørig og munter og ærværdig som en
Patriark; vred paa Renan for den efter hans Mening
altfor fromladne Tale, han havde holdt over Spinoza
ved Afsløringen af dennes Statue i Haag, begejstret
for Prøjsen som en ægte Schwaber. Han skattede
den praktiske Energi, der fattedes Sydtyskland,
var mistænksom overfor Bismarck, hvis formentlige
Frisind han ingen Lid satte til, men samtidigt fuld
af Beundring for ham: Paa sin Plads som Kansler er han
overfor Frankrig saa meget værd som trehundredetusinde
Mand.</p>

<p>I frisindede Krese beklagede man, at Bismarck
havde forlangt Orlov. Den almindelige Mening var,
at Rigsforfatningen var ubrugbar, men at dette ikke
kunde lægges Bismarck til Last; thi han kunde, da
han gav den, ikke opnaa en bedre: det gjaldt lige
efter Krigen om at forsone alle Parter, Fyrsterne
saa vel som Landene i Riget. I det nordtyske Forbund
havde Prøjsen sikret sig saa mange Stemmer, at det
var i født Flertal; i det nye tyske Rige maatte
det nødtvungent vise sig mere ædelmodigt. Det var
derfor nu i født Mindretal, men maatte stole paa
Fyrsternes Rigsvenskab og Fædrelandskærlighed,
en usikker Byggegrund. Efter Rigets Oprettelse var
Fyrsterne en kort Tid matte; nu var de komne til
Kræfter igen; de søgte i Forbundsraadet at lamme
Bismarcks Foretagender, og han formaaede ikke at
bryde deres Modstand.</p>

<p>Rigsdagens Formand sagde i de Dage til en af mine</p>

<p>Bekendte blandt Politikerne: Vi faar i overskuelig
Tid ikke Fred for disse Fyrster. - Nej, sagde den
Tiltalte, vi maa omdanne Forbundsraadet. - Det nytter
ikke, svarte Præsidenten, vi maatte slaa Knappen af
Fyrsterne; før faar vi ikke Ro.</p>

<p>Imellem Marineministeren og Bismarck havde der
hersket langvarig Strid, da den første drev
Politik paa egen Haand. Bismarck, der vanskeligt
overholdt Formen, gav sin Uvilje mod ham Luft i
selve Rigsdagen. Stosch udbad sig sin Afsked, og
fik Afslag af Kejseren, der fandt Manden formelt
forurettet. Men nu indgav Bismarck, træt af Intriger,
han ikke kunde overvinde, til almindelig Bestyrtelse
sin Afskedsbegæring. Kejseren negtede at bevillige
ham den, med den Motivering, at han selv var 80 Aar
gammel og arbejdede endnu, Bismarck kun 62. Vred og
træt vilde imidlertid Bismarck lade sig savne og trak
sig tilbage fra Forretningerne med Orlov paa ubestemt
Tid.</p>

<p>I Vossische Zeitung saa jeg (April 1877), at en
provisorisk Finanslov var udstedt i Danmark af
Ministeriet Estrup. Saa lidet udæskende denne
Lov var i Sammenligning med senere af samme Navn,
følte jeg det dog med Rette, som om nu i Danmark,
hvor Aandsfriheden var saa ringe, ogsaa den Lov,
der skulde sikre den politiske Frihed, var sprængt.</p>

<p><pb n="13" />.</p>

<p>I Wien stod Lewinskys Hus mig gæstfrit aabent,
og Adolf Wilbrandt, der nylig havde ægtet
Skuespillerinden Augusta Baudius med de store
udtryksfulde Øjne, aabnede mig sit. Han havde da endnu
ikke afløst Dingelstedt som Direktør for Burgteatret,
men indtog som Forfatter og Digter en agtet
Stilling. Hans Levnedsbeskrivelse af Heinrich von
Kleist og hans Tragedie Krimhield havde glædet mig. 
Han levede som Lewinsky i Kresen af Burgteatrets
udmærkede Kunstnere og Kunstnerinder, blandt hvilke
Ægteparret Hr. og Fru Hartmann var talentfulde paa
Scenen og underholdende Omgangsvenner i Privatlivet.</p>

<p>Vi saa foruden Faust ypperligt spilte Smaastykker
paa Burgteatret, og i Operaen Rigoletto med Adelina
Patti og Trebelli i Hovedrollerne. Efter Operaen
var der et Aftensmaaltid hos Wilbrandt, hvor Fruen
gav os nogle Prøver til Bedste af en Samling, hun
(som samtidigt Flaubert) havde anlagt af morsomme
Dumheder, hun havde hørt. Derefter foredrog Lewinsky
paa min Anmodning Goppée's Smedenes Skrue. Det var
en Kunstnydelse af Rang.</p>

<p>Mest optoges jeg i Wien, da jeg først havde set
mig om i denne By, der virkede saa malerisk og
naturgroet efter Berlin, af de Forhandlinger om min
Ansættelse i Østerrig, som Ministeren Dr. Josef Unger
allerede havde aabnet med mig, medens jeg endnu var
i Kjøbenhavn. Da han havde erfaret min Nærværelse i
Wien, bad han mig komme til sig og modtog mig yderst
venligt. Han sagde, at Sagen paa ingen Maade var
opgivet, men at der dels havde været finansielle
Vanskeligheder, dels havde Ministeriets Tilværelse
staaet saaledes paa Spil fra Dag til Dag, at der Intet
kunde foretages. Undervisningsministeren, Hr. Carl
Edler von Stremayr, var for Øjeblikket bortrejst, og
han selv repræsenterede sin Kollega. Han vilde snarest
besøge mig til Gengæld for mit Besøg. Tidligere havde
han ment, jeg maatte debutere ved et af Østerrigs
Universiteter udenfor Wien; det havde været hans
Tanke, da han først nærmede sig mig igennem den for et
Fjerdingaar siden afdøde Emil Kuh. Nu, da han havde
lært mig personligt at kende, var denne Plan falden
bort; han ønskede at
beholde mig i sin Nærhed for jævnlig at kunne underholde
sig med mig. Jeg selv vilde føle mig mere tilfreds
i Østerrig end i Prøjsen.</p>

<p><pb n="14" />.</p>

<p>Medens vi næste Morgen sad ved vor Te i Hotellet,
bragte Kellneren et Visitkort: Dr. Friedrich Uhl,
Chefredaktør for Wiener Abendpost (Regeringens
officielle Organ). I Døren viste sig en mod Haarene
i Forvirring afstrøgen Silkehat og straks derefter
den, som holdt den i Haanden. Hatten havde virket
saa pudsigt, og den Indtrædendes Fysiognomi med
det uordentligt til Side strøgne Haar stemte saa
morsomt overens med Hatten, at Manden blev modtaget
med et stort Smil. Skønt Leder af en Statstidende
havde Dr. Uhl noget ved sig, der mindede om den
højtbegavede og uforbederlige Bohémien Giboyer
i Augiers Komedie. Han kom fra Ministeren for at
opfordre mig til, mod et efter nordiske Forhold
glimrende Honorar, at levere Artikler til hans Blad;
dets officielle Karakter skulde i ingensomhelst
Henseende paalægge mig Baand. Jeg modtog Tilbudet med
Tak. Dr. Uhl kendte Ungers Planer med mig og udtalte
til Afsked Forvisningen om et snarligt Gensyn i Wien.</p>

<p>Dagen efter kom Ministeren selv, gjorde et langt Besøg
og viste sig elskværdig. Et ganske bestemt Tilsagn
kunde han ikke give mig; men foreløbig fastslog
han følgende: Jeg blev overordentlig Professor
ved Universitetet i Wien, Gage 2500 Gylden, fire
Forelæsninger om Ugen. Stillingen skulde tiltrædes
<pb n="15" />. Oktober. Havde jeg Held med mine Forelæsninger,
skulde jeg hurtigt blive forfremmet til ordentlig
Professor. Ferierne var: to Uger Juleferie,
tre Uger Paaskeferie, tre Maaneder Sommerferie
<pb n="15" />. Juli-15. Oktober.
Det var, sagde han, et Held, at overordentlige
Professorer kunde ansættes af Ministeren uden at
Professorkollegiet raadspurgtes; thi Professorerne
vilde alle som en være imod mig; de var i mit
Fag Middelmaadigheder og nærede stor Frygt for
Konkurrence. - Sandsynligvis vilde Afgørelsen blive
truffen allerede i Maj.</p>

<p><pb n="15" />.</p>

<p>I et noget forskelligt Lys viste Sagen sig for mig, 
da jeg over Triest, hvor det italienske Sprog for 
første Gang paany slog mig i Møde, naaede til Venedig. 
Der traf jeg sammen med Orientalisten Eduard Sachau,
da Professor ved Universitetet i Berlin, tidligere
ved det i Wien, en trediveaarig Mand, fremragende
Sprogforsker, der laa i Venedig for i Klosteret San
Lazaro at studere Armenisk. Gondolen førte mig til
ham en henrivende Majaften, medens Serenader lød fra
Baadene, der laa under de Skønnes Vinduer.</p>

<p>Sachau advarede mig mod at fæste for stor Lid
til den Udsigt, Ministeren havde stillet mig for
Øje, skønt han upaatvivleligt kunde udnævne mig,
ifald han alvorligt vilde. Men Sagen syntes ham
vanskelig af følgende Grund: Der var allerede fire
Professorer i Literaturhistorie, Tomaschek for tysk
Literatur, en mindre vel anset Privatdocent for
fransk, en Professor for nordgermansk (o: engelsk
og af Navn ogsaa skandinavisk), en for italiensk og
provençalsk. Ingen af disse Mænd var fremragende og
alle var de rene Filologer; blev de adspurgte, om de
ønskede mig ansat, vilde de selvfølgelig enstemmigt
svare Nej. Vel kunde Ministeren ansætte mig ligefuldt
og gjorde det maaske gerne, da der altid var Spænding
mellem Ministeriet og Universitetet. Men dels blev
da min Stilling yderst ubehagelig overfor Kollegerne,
dels blev min Udsigt til Forfremmelse tilintetgjort,
da den
mest afhang af dem. Foreslog Ministeriet Kejseren
min Ansættelse indrømmende, at Fakultetet ikke
ønskede den, saa vilde en saadan Bestalling i
bedste Tilfælde komme til at ligge meget længe,
inden Kejseren underskrev den, og jeg fik da
ikke Svar inden 15. Juni, som det var blevet mig
lovet. Aarsagen, hvorfor Ministrene gerne foreslog
fremmede Videnskabsmænd til Professorer, var især
Kejserens Opirrelse over, at Lærerne jævnligt forlod
Universitetet i Wien, der dog var det største paa
Jorden, for at gaa til et, endog lille, Universitet
i Tyskland; Ministrene vilde da gerne vise ham, hvad
Tiltrækningskraft Universitetet udøvede paa ansete
Fremmede.</p>

<p>Jeg maatte være forberedt paa, at Professorerne af
Skinsyge vilde forsøge, ogsaa gennem Pressen, at
forhindre min Ansættelse, og hvis jeg ligefuldt blev
ansat, maatte jeg ikke vente mig mange Tilhørere,
da i Wien kun Studenter besøgte Forelæsningerne og
disse naturligvis i Regelen kun Brødforelæsninger.</p>

<p>Alt dette klang jo lidet fortrøstningsfuldt. Det
Eneste deri, som var mig ligegyldigt, var den Uvilje,
jeg fra Kollegernes Side eventuelt vilde møde; jeg var
saa vant til enhver optænkelig Form af selskabelig
Vrangvilje, at den forventede umuligt kunde maale
sig med hvad jeg forud kendte.</p>

<p>Imidlertid fandt ogsaa Sachau, der havde tilbragt
syv Aar som Professor i Wien, det usandsynligt, at
Ministeren skulde have indladt sig saa stærkt med mig,
med mindre det var hans Hensigt at gennemføre Sagen,
og han ansaa det for utænkeligt, at han skulde møde
nogen Modstand hos sin Kollega og Ven C. v. Stremayr,
som hvis Repræsentant han havde talt.
<pb n="16" />.</p>

<p>Saaledes kunde jeg da ikke lade være at betragte Wien
som mit fremtidige Opholdssted, og uvilkaarligt følte
jeg mine bestandigt opstigende Fremtidsbekymringer
beroligede ved Udsigten til en hæderfuld Virksomhed
under nogenledes betryggede Forhold. Selvfølgelig var
Østerrig ikke det Land, jeg vilde have valgt at virke
i, om jeg havde havt noget Valg; men som Forholdene
laa, maatte jeg være det taknemmelig, siden dér alene
var en Mand, hvem min Velfærd laa paa Hjerte.</p>

<p>Jeg tænkte mig desuden ingenlunde mit Ophold i Wien
som mere end midlertidigt. Det forekom mig utvivlsomt,
at naar jeg havde udfyldt min Plads dér en fem, seks
Aar, maatte de Danske indse Urimeligheden af at de
saa letsindigt havde vraget en Kraft, der formaaede at
gøre sig gældende andetsteds, og kalde mig tilbage.</p>

<p>Stor var derfor min Skuffelse, da jeg sidst i Maj i
Rom modtog et mægtigt, rekommanderet Brev fra det
østerrigske Undervisningsministerium, og deri kun
fandt den lakoniske Beklagelse af at der i Kassen
desværre fattedes den fornødne Sum til Oprettelsen
af et nyt Professorat.</p>

<p>Det havde man kunnet vide straks; men jeg havde jo
intet Middel til at erfare, hvad der siden min Afrejse
var foregaaet i Wien.</p>

<p>Jeg slog da alle Tanker paa Østerrig ud af mit Hoved 
og tog straks den Beslutning, at bosætte mig i Berlin.</p>

<p>Underligt nok var det tomme Spøgeri med min Ansættelse
i Wien ikke dermed til Ende. I November 1878 døde
Tomaschek, og jeg, som da allerede længe havde fæstet
Bo i Berlin, og dér redeligt arbejdede paa Løsningen
af den vanskelige Opgave at ernære mig med min Pen
som Essayist, erfor til min Forundring, at man i
Østerrig tænkte paa
mig til den ved hans Død ledigblevne Plads. Den
østerrig-ungarnske Gesandt i Kjøbenhavn, Grev Kalnoky,
havde spurgt sig for i det danske Udenrigsministerium,
af hvad Grund jeg ikke var bleven ansat i Kjøbenhavn,
og om det var Regeringen ukært, at man ansatte mig i
Wien. Man havde derpaa anbefalet mig paa det Bedste. 
I Midten af December 1878 modtog jeg et Brev fra det
østerrigske Undervisningsministerium med Spørgsmaal
om, hvilke Betingelser jeg stillede for Overtagelsen
af et ordentligt Professorat i Wien. Jeg svarte
ufortøvet. - Dagen efter erfor jeg gennem Wilhelm
Scherer, at de Wienske Professorer havde erklæret
sig for mig, da min Sag var bleven dem forelagt af
Stremayr, kun at jeg ikke blev Professor i blot tysk
Literatur, men i sammenlignende Literaturhistorie.</p>

<p>Sagen trak i Langdrag. Da saa et Par Maaneder
derefter den danske Gesandt i Wien, Kammerherre Falbe,
spurgte, hvorledes den stod, fik han det Svar: Man
havde betænkt sig, da man havde bragt i Erfaring,
at jeg ikke beherskede det tyske Sprog saaledes,
som en Docent maatte kunne det.</p>

<p>Jeg omgikkes paa den Tid i Berlin venskabeligt
to Universitetslærere, der tidligere havde været
Professorer ved Universitetet i Wien; de kom begge
i mit Hus. Jeg havde utvivlsomt en af dem at takke
for, hvad man i Wien havde bragt i Erfaring. Den
ene af dem begyndte nu at vise en ganske paafaldende
Forlegenhed og Kulde, naar vi mødtes i Selskabslivet,
og trak sig snart derefter helt tilbage fra mig.</p>

<p>Denne Gang, da Udsigten til en Forbedring af mine
Kaar havde forekommet mig sikker, ramte Slaget mig
haardt. Jeg skrev for mig selv: "Den nagende Pengesorg
er da uaf-hjulpen. Altsaa trætte Hest! Atter i dit
Seletøj! Begynd paany den møjsomme Vandring fra Dag
til Dag!"
<pb n="17" />.</p>

<p>Der gik næsten fem Aar, før jeg paany erindredes
om den østerrigske Undervisningsminister. Den
<pb n="30" />. Oktober 1884 skrev C. von Stremayr, Præsident
for den kejserligt kongelige Højesteret, som Formand
for den Wienske Goethe-forening mig til for at bede
mig, under mit tilstundende Ophold i Wien at holde
et Foredrag i Foreningen til Bedste for Oprettelsen
af et Goethe-Monument. Jeg gav mit Tilsagn og holdt
Foredraget i Januar. Fra Wien rejste jeg til Warszawa
og derfra hjem.</p>

<p><pb n="12" />. Februar 1885 skrev saa Hr. von Stremayr til mig:</p>

<p>"Jeg kan ikke undlade at gentage min forbindtligste
Tak til Dem for det aandfulde Foredrag, De havde den
Godhed at holde i vor Goetheforening for en udsøgt
Kres af Tilhørere. Jeg maa dertil knytte Udtrykket for
min Beklagelse af at De maatte forlade Aftenselskabet
hos Lobmeyr [den bekendte store Industrielle, Skaberen
af Bøhmens nye Glasindustri] saa tidligt, at De ikke
traadte vor Kres saa nær og vi Dem saa nær, som vi
ønskede.</p>

<p>"Personligt havde jeg endnu en særlig Interesse i at
holde Dem fast, da jeg følte en Trang til at opklare
Dem Dr. Josef Ungers og mit desværre mislykkede Forsøg
paa at kalde Dem til Wieneruniversitetet. Unger var
med Liv og Sjæl traadt i Skranken for Deres Kaldelse,
men fandt ikke Støtte i det filosofiske Fakultet. 
Man gik saa vidt at man fraskrev dem den tilstrækkelige
Evne til Beherskelse af det tyske Sprog, en Paastand,
De netop nylig paa saa glimrende Maade har forstaaet
at gendrive; og medens jeg dengang ad diplomatisk Vej
indhentede Oplysninger, traadte først min Ven Unger
og derpaa jeg ud af Ministeriet. Dette Ministerium
blev snart ledet ind paa andre Baner og opgav til vor
mest levende Beklagelse uden Videre den skønne Plan
at vinde vor Tidsalders første Literaturhistoriker for
Wien. Modtag da nu, højstærede Herre, Udtrykket for
den varme Sympati og sande Højagtelse, hvormed jeg
er Deres hengivne C. von Stremayr."</p>

<p><pb n="18" />.</p>

<p>Georges Noufflard, der havde giftet sig med en slank
og skøn Florentinerinde, havde allerede sørget for
Værelser til mig i Florents. Det var en Glæde at gense
den dejlige By i hans Selskab. Den havde, siden jeg
saa den, faaet en ny Prydelse, idet den smukke Kørevej
Viale dei Colli op til San Miniato nu førte til
den i Anledning af Michelangelos Firehundredaarsdag
<pb n="187" />5 anlagte Piazzale Michelangiolo med hans David
i Bronce og de fire Dagstider om Sokkelen, hvorfra
Udsigten over Byen og Arnodalen var uforlignelig. Vi
blev gæstfrit modtagne hos Noufflards Svigerfader,
Advokaten Landrini, en fin og statelig Florentiner. De
Venskaber jeg havde stiftet under mit første Ophold i
Italien fornegtede sig ikke under det andet. Giuseppe
Saredo viste mig i Rom det samme uforandrede Sindelag
som Georges Noufflard i Florents.</p>

<p>Pietro Krohn havde lejet mig en Kvistetage med herlig
Udsigt over Rom, i det Hjørnested, Via San Nicolo
da Tolentino, som han selv beboede. Da det i ingen
Henseende var os nogen Ulempe flere Gange om Dagen at
stige fem Stokværk i Vejret, var Boligen ideal. Den
laa kun faa Skridt fra det Sted, hvor jeg seks Aar
forinden var bleven plejet af Maria og Filomena;
men de fandtes ikke mere i Huset og Ingen vidste
noget om dem. Menigmand forsvinder sporløst.</p>

<p>Pietro Krohn var en Cicerone uden Mage, altid oprømt
og opvakt, skarpsindig i sin Dom om Mennesker,
og en Kender af Kunst. Han nærede paa én Gang den
videst gaaende Beundring for Renæssancens italienske
Kunstnere -
det forekom ham, at de som Kong Midas havde havt
Gaven til at forvandle alt, hvad de rørte, til Guld -
og den hjerteligste Foragt for Datidens italienske
Mænd. Han havde netop da gjort Myndighederne i
Danmark det begribeligt, at vi maatte forskaffe os
Afstøbninger af Renæssanceskulptur, og han havde
faaet det Hverv at gøre Indkøb og hjemsende Sagerne
med en dansk Korvet. Han kom til at holde dobbelt af
de gamle Kunstnere, idet han saaledes fik Stykke efter
Stykke af dem i Haanden og saa, hvor meget af Mandens
bedste Kræfter og hvilken Indsats af hans Liv der var
i slige Værker. Men han kom samtidigt til for hver
Dag at ringeagte Datidens Italienere mere for deres
lave og bedrageriske Adfærd under det sødeste Venskabs
Maske. Han havde f. Eks. den største Nød med at faa
dem til at skrive deres Regninger til ham lydende paa
den Sum, som han virkelig betalte. Alle skrev Summen
højere, indtil Tusind Lire højere; det skulde være
hans Drikkepenge. Og omvendt, saa langt gik de ned,
at en Advokat i Siena, der opsatte en Kontrakt for
ham, skrev Regningen derfor fem Lire højere end den
modtagne Sum, idet han med en Bøjning ytrede, at det
var, hvad Mellemmanden sædvanligt erholdt.</p>

<p>Det var unægteligt saare grimt; men jeg var mindre
sikker end Krohn paa at Sidestykker dertil ikke lod
sig finde i Norden.</p>

<p>Mig personligt slog det under dette Ophold, at en
mere gennemført Spidsborger end den romerske gaves
der ikke. Skønt det var 35 Grader Réaumur i Skyggen,
gik ikke én indfødt Romer med Straahat; det var
nemlig endnu ikke Aarstiden dertil. De unge Romere
af Borgerstand tilbragte deres Liv i stadig Omhu for
at den smykkende Fold ikke gik ud af deres Bukser,
og de ældre gifte Mænd stod i Venterække udenfor
Poste-restante Kontoret for at hente Breve fra
Elskerinderne. Stort mere fik hverken yngre eller
ældre bestilt.
Medens jeg var i Rom, fik jeg Bud fra en berømt
Videnskabsmand i Neapel, at jeg paa ingen Maade maatte
forsømme at besøge ham, naar jeg ankom dertil; han var
en varm Beundrer af mine Bøger. Jeg hilste paa Manden
i hans Laboratorium og modtog en Indbydelse til med
min Frue at besøge ham en hel Dag i Portici, hvor han
havde en Sommerlejlighed i selve Slottet. Manden var
en Entusiast, en stor videnskabelig Dygtighed, men
ellers en upraktisk Mand. Han selv var Neapolitaner,
hans Hustru russisk. Med største Iver paalagde
han mig, at forlade Neapel med første Tog, der gik
halvotte om Morgenen, for at vi kunde tilbringe Dagen
uden Afkortning hos ham i den By, som Auber's Den
Stumme har gjort berømt.</p>

<p>Det var nødvendigt at staa tidligt op, og der var
akkurat Stunder til at sluge en Kop Te, før man maatte
afsted. Men Turen var jo smuk og syntes lønnende. Ved
Ankomsten gik jeg gennem store, tomme Sale, saa et
dækket, halvt afspist Frokostbord, og glædede mig
allerede til en Bid Brød, da der med en Undskyldning
for Uordenen blev givet Ordre til at tage Alting
ud. Husets unge og fornemme Frue syntes ellers ikke
nogen Fjende af Uorden, thi hendes Morgendragt saa ud,
som var der spildt en Kop Kaffe ned ad hendes højre
Bryst og en Kop Chokolade ad hendes venstre. Men
statelig og smuk var hun.</p>

<p>Vi samtalte, og jeg forsøgte at være underholdende;
men jeg følte mig allerede Kl. 10 ret slunken. Kl. 11
sporede jeg en velsignet Appetit; Kl. 12 skreg mine
Tarme, og jeg frygtede for at blive syg af Hovedpine,
hvis der ikke nu blev anrettet Frokost. Min Hustru
var mindre nervøs; men dog sulten. Ved Middagstid
kunde jeg ikke længer holde et Spørgsmaal tilbage om,
paa hvad Tid de spiste Frokost.
Frokost? Kl. 8 om Morgenen. - Ja vel, men den anden
Frokost? - Vi spiser slet ikke nogen anden Frokost,
spiser først igen til Middag. - Og naar er Deres
Middagstid med Forlov? - I Reglen ved Syvtiden.</p>

<p>Det var et Tordenbudskab. Jeg nødtes til den
Meddelelse, at vi havde været oppe Kl. 6, endnu
intet havde spist, men var tilfredse, hvis vi kunde
faa lidt tør Mad, hvadsomhelst. - Damerne kan gaa
ned i Haven og spise Frugt, lød Svaret. Har De
ikke Lyst til Frugt, saa vil jeg bede Dem følge
mig ud i Spisekamret; men jeg maa ærligt sige Dem,
at jeg frygter, vort Udbytte ikke bliver stort. -
Jeg er tilfreds med Brød. - Ak ja; men det er netop
Brød, som jeg er bange for, vi ikke har liggende, det
bliver jo saa hurtigt gammelt. - Og virkelig fandtes
der i Spisekammer og Køkken tilsammen end ikke en
Mundfuld Brød. Det eneste Spiselige, vi opdagede, var
noget af den stærke og ramt lugtende italienske Ost,
Gorgonzola. Faa den alene var jeg nødsaget til at
stille min værste Hunger. Saa fik jeg siden i Haven
nogle Appelsiner.</p>

<p>Om Eftermiddagen kørte vi alle i Forening med en
ung engelsk Digter ad den skønne Vej fra Portici
til Sorrento, for dér at indtage Middagsmaaltidet
i Hotel Victoria. Men ak! jeg var ude af Stand til
at nyde det Ringeste af Naturens Pragt. Himlens,
Jordens og Havets Skønhed var spildte paa mig. Jeg
havde én eneste Tvangsforestilling: Mad. - Og da vi
saa endelig kom til Hotellet, maatte vi vente syv
lange og syv brede, til der blev rettet an.</p>

<p>Under disse Omstændigheder gensaa jeg Sorrento og
Huset Rosa magra, hvor seks Aar forinden Rachela i
tre paa hinanden følgende Aftener havde givet mig
tre forskellige Versioner af sit Livs Historie.*). Ak
Huset var ikke</p>

<p>*) Samlede Skrifter XI 69 ff.</p>

<p>mere det samme. Det syntes mig fattigt, med Værelser
uden Møbler, og Rachela havde forladt Sorrento,
var bortrejst uvist hvorhen.</p>

<p>Min Velynder, der ikke havde vist sig som nogen
forsynlig Mæcenas, tog med Vognen samme Aften tilbage
til Portici. Men det var ikke saa let for mig at rive
mig løs fra Sorrento. Blot det, at man for nogle
Soldi fik en Gren med et fuldt Dusin Appelsiner,
var en Tiltrækning. Dog i Sorrento svigtede Modet
mig. Det ringe Honorar for de to danske Bøger var ved
at slippe op; der var intet andet for end at tænke paa
et ilsomt Tilbagetog. Et kort Besøg i Pompeii under
glødende Sol; et hastigt Farvel til Rom, et endnu
hastigere til Florents, hvor Georges Noufflard viste
mig sin sidste Velvilje, gav mig den sidste Olie -
rigtignok ved et Afskedsmaaltid, og saa derfra i
uafbrudt Fart til München.</p>

<p>Paul Heyse var i Tiibingen for at raadspørge en
Læge; men vi tilbragte en Aften hos Henrik Ibsen,
som havde taget Ophold i Baiern, og til hvem Lykken
i Skikkelse af Ry og Indtægt havde smilet siden
sidst. Hans Hus var nu indrettet paa en større Fod;
han var allerede den anerkendte Mester, hvem mange
opsøgte, særligt mange Nordmænd. Han talte endnu
saa barsk om Politikerne som før; særligt var en
vordende Storthingsmand, der havde gjort ham sit
Besøg, Genstand for hans Vrede og Spot, men han agtede
Mænd som Francis Hagerup, den senere Conseilpræsident,
hvem vi da traf hos ham.</p>

<p>Snart derefter var jeg paany i Danmark for at ordne
Alt til det endelige Opbrud.</p>

<p><pb n="20" />.</p>

<p>I en Villa lige udenfor Kjøbenhavn, som jeg fik billigt 
overladt for et Par Sommermaaneder, foretog jeg med
anstrengt Flid fra Slutningen af Juli til en
Uge ind i September en grundig Omarbejdelse af
Hovedstrømningernes første Del, som endelig var
bleven udsolgt og som jeg længe havde ønsket at
forbedre. Samtidigt omarbejdede og fuldstændiggjorde
jeg paa F. L. Liebenbergs Bøn mit gamle Essay om Emil
Aarestrup til Brug for den første Udgave af dennes
Samlede Digte. Straks derefter optog jeg paany det
allerede tidligere paabegyndte Studium af alle de
Skrifter, jeg maatte kende, før jeg kunde begynde
Udarbejdelsen af Hovedstrømningernes femte Del. Det
skulde desværre ikke gaa saa rask med Udførelsen
af denne Del som af de foregaaende. Alt for meget
kom imellem. Jeg blev i de følgende Aar nødt til at
foretage mange mindre Arbejder, særligt paa Tysk,
for under nye Forhold at fortjene mit Brød. Foreløbigt
holdt jeg i September, medens jeg pakkede mine Bøger i
Kasser, en lille Række Forelæsninger ved Universitetet
i Kjøbenhavn over Grundtræk af den franske Romantik,
dvælede særligt ved Saint-Simon, Lamennais og Victor
Hugo.</p>

<p>Under Dato af 20. September 1877 blev der tilstillet mig 
følgende Adresse, underskrevet af 45 ansete danske Mænd:</p>

<p>Hr. Dr. phil. Georg Brandes!</p>

<p>Efterretningen om, at De staar i Begreb med at forlade
Danmark for lang Tid og bosætte Dem i Udlandet,
bringer os Undertegnede til at henvende os til Dem
med en Udtalelse af Paaskønnelse og Tak for den
Virksomhed, som De har udfoldet iblandt os. De
har ved Deres æstetiske og literaturhistoriske
Arbejder ført en Række udmærkede Værker baade af
vore egne og Udlandets Digtere og Tænkere frem for
vor Betragtning; med sjælden psykologisk Indsigt har
De paavist disse Værkers Udspring af de forskellige
Forfatteres Individualitet; Forfatterne selv har
De vist os baarne af de Strømninger, som behersker
Menneskehedens Aandsliv, og i det Hele har De oprullet
et storartet Billede af en Periode af den europæiske
Kulturudvikling, der ligger os saa nær, at den endnu
for- en stor Del savnede overskuende videnskabelig
Bearbejdelse. Men
baade hvor De vandrede ad hidtil ubanede Veje, og
hvor De meddelte det allerede mere Bekendte, har
De i en sjælden Grad vidst at forene indtrængende,
alvorligt Studium med glimrende Fremstillingskunst.</p>

<p>Dog - De har ikke indskrænket Dem til Udførelsen af
dette fareløse Hverv. Under den altoptagende Kamp
for Hævdelsen af sin Nationalitet mod et overmægtigt
Nabofolk var vort Land blevet tilbage med Hensyn til
livlig og alsidig Drøftelse af de store religiøse og
filosofiske Spørgsmaal, som i vor Tid sætter Verden
i Bevægelse, og som ethvert Folk, der vil have Del
i den almindelige Kultur, maa arbejde med paa at løse. 
Disse Spørgsmaal har De den Fortjeneste at have
sat i levende Bevægelse iblandt os. Det Standpunkt,
som De under disse Bestræbelser har indtaget, er
rigtignok mere yderligt, end Flere af os kan billige,
og en noget sindigere og hensynsfuldere Optræden
ligeoverfor det Overleverede og dets Forsvarere vilde
maaske ogsaa i den Sags Interesse, som hvis Forkæmper
De er optraadt, have været at foretrække. Men vi maa
højt anerkende det Mod, den Fasthed og den pletfri
Uegennyttighed, som De bestandig har lagt for Dagen,
og vi glemmer ikke, at ingen stor aandelig Bevægelse
kan rejses, ingen stor Kamp føres uden Lidenskab og
dermed følgende Ensidighed og Hensynsløshed. Denne
Betragtning indeholder ogsaa, idetmindste tildels,
en Undskyldning for den bitre og personlige Maade,
hvorpaa Striden ofte er bleven ført fra den anden
Side. Men vi maa dybt beklage, at Vejen til en
Lærestol ved vort Universitet, som De fremfor Nogen
var kaldet til at beklæde, gennem denne Strid er
bleven spærret for Dem, og at man har kastet Vrag paa
saa sjældne Evner i et lille Land, hvor end ikke den
mindste Kraft burde lades ubenyttet. Men ligesom vi
hævder, at den Dom, som Modstandere nu fælder over
Dem og Deres Virken, ikke er den sande og endelige,
saaledes haaber vi, at den Tid snart vil komme, da
Flertallet af vore Landsmænd vil forstaa Betydningen
af Deres Virksomhed i det Hele og Store, og da
man vil søge at vinde Dem tilbage for det Land,
til hvis aandelige Liv og Udvikling De allerede
har bidraget saa meget, og som vi er overbeviste
om, De ikke vil ophøre at betragte som Deres rette
Fædreland. Imidlertid skal vore bedste Ønsker følge
Dem blandt de Fremmede, og den tomme Plads, som De
efterlader i vor Literatur, skal stadig minde os om,
hvad De allerede har været, og hvad De fremdeles
kunde og burde være for vor Udviklings Fremme.</p>

<p>Adressen var velment, men gjorde hverken fra eller til
i min Eksistens. Blandt Underskriverne var følgende,
daværende eller senere, Professorer og Docenter
ved Kjøbenhavns Universitet: Brynjulfson, Deuntzer,
Didrichsen, Erslev,
Evaldsen, Falbe Hansen, Fridericia, Gertz, Goos, Adolf
Hansen, Heegaard, Høffding, Kroman, Carl Lange, Julius
Lange, Julius Petersen, Schellerup, Schiødte, Siesbye,
Adolf Steen, Thiele, Vilhelm Thomsen, Ludvig Wimmer.</p>

<p>Enkelte af Underskriverne slog ikke mange Aar
der efter aldeles om i deres Holdning overfor mig,
saaledes de Herrer Borchsenius og Goos. Men Sligt er i
Danmark ingen Tilfældighed, snarere en Naturlov. Hele
fjorten Aar derefter var blandt Indbyderne til den
største Festlighed, der har fundet Sted for mig i
Kjøbenhavn, Ædlingene Robert Henriques, Alfred Ipsen,
Henning Jensen, Johannes Jørgensen, som snart derefter
indtog et væsenlig forskelligt Standpunkt. Mer end
i noget andet Land befinder i Danmark offentlige
Personligheder sig under Forvandlingens Lov.</p>

<p>Meget underholdende var den danske Presses
Holdning. Medens enkelte Blade var ærlige nok til
at glæde sig over, at man blev Folkefjenden kvit,
og sendte kraftige Salver efter mig, var der andre
som Dagbladet, der nu, da jeg ikke længer kunde
holde Stillingen, i omfangsrige Ledere udtalte
vage Beklagelser over at man ikke havde givet mig
"Absolution" og knyttet mig fast til Danmark, ja som
nu endog altid vilde have forfægtet denne Løsning.</p>

<p>Af de Visdomsord, Bladet ved denne Lejlighed gav
til Bedste, fortjener de følgende Linjer at anføres:
"Den filosofiske Retning, som han repræsenterer, er jo
fransk-engelsk Sensualisme og Empirisme, hvad man nu
vil kalde det, om han end maaske tillige holder sig i
et noget farligt Naboskab til den nye tyske Nihilisme,
det universelle Selvmords Evangelium". Der var, som
man ser, ingen Grænser for, hvad man dengang endnu
bildte Læseverdenen ind.</p>

<p>De, som mest havde bidraget til at drive mig bort, var de 
ivrigste til at lade utilfredse med Resultatet af deres
Bestræbelser. Men ogsaa dette er vist i slige Tilfælde
en Art Naturlov.</p>

<p>Til Svar paa Angreb fra Carl Plougs Side, skrev Holger
Drachmann om mig:</p>

<p>"Jeg véd, at jeg taler paa fleres, paa manges
Vegne. Han kom til mig med en Kærlighed for og en
Forstaaelse af vort Sprog, vor Literatur og vor
Kunst, som sagtens den Gang formaaede at overvælde
en saa meget yngre, men som jeg senere ingensinde
hos nogen her hjemme har fundet i nogen højere og
neppe sideordnet Grad. Han har aldrig skrevet mig
noget "Program" for min Tænken eller Digtning og
aldrig mig bevidst uddelt nogen Recept for sine
Tilhørere og Venner. Han stillede sit Hoved, sit
Hjerte, sine glimrende Kundskaber, sin utrolige
Energi, selv sin Pengepung til de mest forskellige
Menneskers Raadighed, og blev aldrig heftig, kun
sørgmodig, naar han opdagede, at man havde misbrugt
hans Redebonhed. Han lærte os intet "Nyt", som man
stedse skraaler om; nej, men han henviste os til at
søge Underholdning, Belæring, Spore til Arbejde i,
hvad der var nyt for os; og idet han selv med en
Iver uden Grænser og en eksempelløs Flid arbejdede
sig ned i Strømmen af alle de aandelige Bevægelser,
som den Gang rystede eller nylig havde rystet Europa,
saa glemte han aldrig os, der stod ved Bredden, men
kom med en "Samlers" straalende Ansigt dukkende op
igen og havde altid en eller anden Overraskelse at
bringe os fra Dybet dernede. Han kunde undertiden
tage fejl af et Menneske, idet han takserede det for
højt eller for lavt, alt eftersom hans Sympati eller
Antipati tiltrak ham eller Fjernede ham; tidt har
han da erkendt det og berigtiget det; undertiden var
de deraf resulterende Svingninger hos ham - et saa
stærkt udviklet Refleksionsmenneske - ledsaget af en
Naivetet, som man elsker hos et Barn og tilbeder hos
en Kvinde. Han var
elskværdig i sine Svagheder; - det er nok Hr. Ploug
ikke. Men hvad han lærte os, det var at elske vort
Modersmaal og igennem Respekten derfor at bruge
det. Har Hr. Ploug kunnet dette? -"</p>

<p>Hele Oktober igennem vedblev Avisartiklerne at hagle
ned over mig; de var det første, jeg fik tilsendt til
Tyskland, mest Skældeartikler af lavtliggende Art,
ogsaa kraftige Udtryk for den teologiske Patos som
Ussings, Schepelerns, Frederik Nielsens, Biskop Fogs,
og anonyme Teologers Artikler. Andreas Munch, der før
havde skrevet Vers imod mig, offentliggjorde endnu et
Smædedigt. Den gamle norske Poet havde det at hævne,
at jeg i sin Tid havde udtalt mig uden Henrykkelse
om hans Skuespil William Russell og stiltiende havde
foretrukket Henrik Ibsens Kongsæmnerne for hans
Hertug Skule, der behandler samme Æmne med noget
ringere Talent.</p>

<p>Den 5. Oktober holdt jeg min sidste Forelæsning. Om
Aftenen gav en Snes Venner mig et lille Afskedsmaaltid. 
Julius Lange holdt en elskværdig Tale og Holger 
Drachmann oplæste et muntert Afskedskvad med talrige 
Overgivenheder, hvori dog enkelte Linjer havde en 
alvorligere Klang. Da Digtet aldrig er offentliggjort, 
kan her en Passus følge:</p>

<p>   Hvad hjælper det, hans Mund er fyldt med Vin 
   og Honning, som det gamle Kanaans Floder? 
   Han taler for et Folk, som sætter Grin 
   i Punsch højt over alle lyse Ho'der. 
   Hvad hjælper al Dikteren hos hans Moder, 
   naar Folket strømmer helst til Gøglerboder 
   og køber for en Slik sin Aandsbespisning? 
   Hos Brandes vanker Tugt og Tanke-Risning, 
   og er hans Ris end svøbt i Silke tidt:
   Man mærker dog paa Hylet, det har bidt!</p>

<p>   Hvad hjælper det, hans Sprog er Mestrens Sprog, 
   naar Publikum endnu er en Begynder? 
   Hvad hjælper det, hans Ord er Ild og Tønder,
   naar Menigheden kun er træge Bønder? 
   Hvad hjælper det, han kiler paa og skynder 
   paa Folket for at drive det af Sted? 
   I Danmark kaldes han den største Synder,
   som ikke bier og ta'r Trosset med.</p>

<p>   Han tager ikke Trosset med. Nuvel! 
   Til Gengæld driver Trosset ham afsted.</p>

<p>Digtets Slutning var overmaade lystig. Ogsaa i
Julius Langes Tale var trods den alvorlige Grundtone
megen munter Skemt: "Du er et Natur-Element. Du er
overalt Ild. Der var imidlertid altid et stiltiende
Forbehold overfor dig. Du skulde være et Lys, et
stort akademisk Lys. Man satte vel ogsaa Pris paa
Ildens varmende Egenskaber, navnlig for saa vidt
den vilde være saa venlig at koge al den gode Mad,
der var blevet noget kold, op for os igen, saa vi
kunde fortsætte Menagen indenfor fire Vægge, som
vi havde begyndt. Men du maatte tage dig lidt iagt
med dine Flammer, og først og fremmest maatte du
ikke svide vore egne Fingre med dem. Saa forsvandt
du fra Scenen og rejste udenlands som Doktor og
vordende Professor i det mærkværdige Aar 1870-71. 
I det sidste af disse Aar blev Europa et forfærdet
Vidne til den rædselsfulde Ildebrand i Paris, som
nok kunde gøre Folk bange for Ildens Element i al
Almindelighed. Du kom hjem, og du var Ild, ganske
som da du drog ud - hvor kunde det være andet! Men
der var kommet noget af den store europæiske Fart i
dine Luer . . . Brandvæsenet maatte hentes, og der
organiseredes et eget Korps af flinke og behjertede
Mænd, med Masser af Vand til deres Raadighed for at
slukke dig. Vore teologiske Samtidige fandt, at saa
megen Ild ikke kunde komme noget andet Sted fra end
fra det hede Helvede. De svage Røster, der udtalte
sig for, at man skulde samle dig op med
Ildskuffer og lægge dig i Kakkelovnen, Universitetet,
som nok kunde trænge til nogen Varme, overstemtes
af det fornuftige Flertal, der frygtede for, at saa
megen Ild skulde forvolde Brand i Kakkelovnsrøret,
som unegtelig heller ikke trak synderlig godt og
var daarligt renset. Thi nu skulde der ikke længer
være Tale om at benytte dine Kræfter til Samfundets
Arbejde; du skulde behandles som dets Fjende. Der var
Tumult og Spektakel, du blev og forblev til denne
Dag den mest bebladartiklede og overpiecede Mand,
der fandtes indenfor Landets Grænser."*)</p>

<p>Aftenen sluttede, som den var begyndt, uden
Følsomhed. Den næste Morgen forlod jeg Kjøbenhavn.</p>

<p><pb n="21" />.</p>

<p>Efter nogle Dages Ophold i en stille Landsby i
Hannover kom jeg, belæsset med Pakker og Bagage til
Berlin, foreløbigt alene. Jeg havde den underligste
Følelse, da jeg satte mig ned i mit fremtidige
Sovekammer paa en Kasse som Stol ved en anden Kasse
som Bord, med en ussel Stump Lys. Jeg var lige kommen
hjem efter at have vandret ensom omkring i Gaderne,
hvor Jernskodderne var rullede ned for Butikerne,
og Folk i den fugtige Oktobertaage saa fremmede og
ligegyldige ud. Jeg sad nu og spurgte mig selv: Kan
jeg erhverve mig en Plads i dette Land? Hvorfra skal
jeg faa de nødvendige Penge? - De første uundgaaelige
Udgifter forekom mig kolossale. Og Alt, hvad jeg
besad, var et Laan paa 3000 Kroner, som min Broder
ædelmodigt havde forstrakt mig med. Aandeligt følte
jeg mig fuldstændigt alene; dog det plagede mig ikke,
styrkede mig snarere; jeg var vant til Isolerthed. Jeg
skrev disse Ord:</p>

<p>*) Samlede Skrifter XIV 559.</p>

<p>"Da jeg ifjor kom til Kristiania, sagde jeg til mig
selv: Den Stad vil jeg vinde, og maaske kan jeg det
med Tiden; men denne! denne! hvad vejer jeg her!"</p>

<p>Jeg vilde nu for tredie Gang begynde forfra og lære
mig Tysk, saa jeg beherskede det til Fuldkommenhed,
og kunde skrive det med personlig Stil, men følte vel,
at jeg stod for en næsten uløselig Opgave.</p>

<p>Imens havde jeg intet Andet at opbygge mig ved end
de tilsendte danske Aviser, der strømmede over af
Smædeord.</p>

<p>Det var mig derfor en stor Tilfredsstillelse, da
jeg den 21. Oktober modtog Bjørnstjerne Bjørnsons
Manifest til Gunst for mig, en Erklæring, der hurtigt
gik over i tyske Blade og maatte styrke min Stilling
i det nye Land*). Jeg følte mig Bjørnson taknemmelig,
da jeg læste disse Linjer:</p>

<p>Med lidenskabelig Kraft, med et usædvanligt Opbud af
Læsning og i en farverig, smidig Fremstilling har
han forfulgt sit Maal - og den første Virkning paa
mig selv har været den, at jeg har lært Ærbødighed
for Anderledestænkende iblandt os; thi jeg behøvede
at lære det. Ved hver ny Bog, han har udgivet, har
han øget min Indsigt, fremdrevet min Tænkning -
og hvad der nu staar for mig som det vigtigste -
ved sin ofte herlige Skildring af overbevisningstro
Mænd og deres Skæbne styrket min Vilje. Han har gjort
mig til en fortrøstningsfuldere Arbejder i det evig
unge Aandssamfund, som jeg tror at tilhøre. Det vilde
dog være en Skam, ikke offentlig at udtale dette,
naar der gøres Forsøg paa at undertrykke den Tak,
som vitterlig skyldes ham.</p>

<p>I de samme Oktoberdage udkom saa det sidste
Hefte af Tidsskriftet Det nittende Aarhundrede
i Kjøbenhavn. Dette sluttede med et smukt, aldrig
optrykt Digt af Holger Drachmann, Den sidste Skanse,
en sindbilledlig Fremstilling af Kamp og Nederlag, som 
de var lidte af den lille Gruppe, der havde holdt sammen. 
Digtet skildrede, hvorledes en faatallig, sluttet Trop 
drager sig tilbage gennem et Pas op til en</p>

<p>*) Se Samlede Skrifter XIII 486.</p>

<p>Bjergkam. For hver en Snes Skridt, vender Mændene
sig, smider Musketten til Kinden og skyder; Fjenden
er nemlig bestandig i Hælene:</p>

<p>   Han fyred bag hver en Klippeblok 
   og tyndere blev den lille Flok.</p>

<p>   Hej, sæt, Trompeter, dit Mundstykke i, 
   og tud dem i Hornet en rask Melodi!</p>

<p>   Nu vil vi spille, lad dem saa danse; 
   nu har vi naaet den sidste Skanse.</p>

<p>   Saa taled Kaptejnen og peged op
   med Sablen mod Fjældets glødende Top.</p>

<p>   Dér højned en Klippe sin dækkende Rand. 
   Det er Alt, hvad en Kampesten evne kan.</p>

<p>   Og Hornblæseren satte for Munden. 
   Han faldt og rulled og var forsvunden.</p>

<p>   Kaptejnen bøjed sig ud og saa
   over Styrtningen ned i det sejlende Blaa.</p>

<p>   Knøsen var væk. Paa en Slaaentorn 
   hang i sin Lidse det blanke Horn.</p>

<p>   Han fisked det op. Og højt det klang, 
   Kaptejnen blæste, de Andre sang.</p>

<p>   De stod bag Klippen, øverst paa Tinden. 
   En liden Fane flagred i Vinden.</p>

<p>   Hver Kugle rev Klude af Fanens Dug 
   saa maatte Stangen tages i Brug.</p>

<p>   Støt stod den flossede Fanestage. 
   Fjenden løb Storm, men sloges tilbage.
Dog, den lille Flok bliver bestandig tyndere og er
for svag til at kunne holde Pladsen:</p>

<p>   Saa steg de dækket af Nattens Kappe 
   ned gennem Dalen paa Fødder rappe.</p>

<p>   De spredte sig, gemte Musketterne hen, 
   De véd nok at finde de samme igen.</p>

<p>   De klædte som sindige Landmænd sig ud. 
   De gemmer paa Brystet af Fanen en Klud.</p>

<p>   Og Fjenden stormed. Hans Laurbærkranse: 
   En nøgen Stang og en øde Skanse.</p>

<p>Der gik desværre ikke lang Tid, før Drachmann selv
for et Tiaar befandt sig i Modstandernes Lejr.
INDLEVELSE I BERLIN</p>

<p><pb n="1" />.</p>

<p>Naar man efter en Menneskealders Forløb ser tilbage
paa et Afsnit af sit Liv, ført under ualmindelige
Forhold og fast omgrænset, er det En, som saa man
Vandene fra en Sø, ved hvis Bredder man en Tid
har levet, rulle imod En paany, og Bølgerne har
Menneskeaasyn i hundred- og atter hundredevis, mange
utydelige, helt eller halvt udslettede, andre med
klare om end fjerne Træk, atter andre spillende af
Øjeblikkets Liv, som tilhørte de ikke den døde Fortid,
men Nuet.</p>

<p>Det Berlin, hvortil jeg kom, var Wilhelm I.s,
Bismarcks og Moltkes Berlin. Seks Aar var gaaede hen
siden Rigets Oprettelse og siden Byens Forfremmelse
til Tysklands Hovedstad. En umaadelig Opblomstring
havde været Følgen; en stærk Foretagelsesaand var
vakt, der havde givet sig sunde og skrøbelige Udslag
under den Drift til hurtigt at berige sig, der en
Tidlang havde bemægtiget sig mange Sjæle; men mig
personligt, der kun oversaa et Udsnit af Tilstandene,
berørte ikke Tidens Usundhed, ikke Svindelen ved
Stiftelsen af Aktieselskaber og deslige, men kun
det almindelige Opsving, Pustet fra store Forhold,
der tilmed var i Vækst.</p>

<p>Fra et svækket Land, hvor de herskende Klasser var
demoraliserede ved Nederlaget i en Krig, hvis sande
Aarsager søgtes bortforklarede eller bortløjede,
et Nederlag, der langsomt maatte forvindes, var jeg
forflyttet til et Land, hvilket en uhørt Rækkefølge
af Sejre havde givet Selvtillid, og til en By, hvis
Tiltrækningskraft en ny Midtpunktstilling mangefold
havde forøget.</p>

<p><pb n="2" />.</p>

<p>Den gamle Kejser, der efter Revolutionen 1848 havde
været saa forhadt i Berlin, var nu almenyndet, ja
elsket. Man anerkendte hans dybe Hæderlighed, hans
Pligtfølelse, hans Haardførhed og hans personlige
Tapperhed, som den havde lagt sig for Dagen i Slaget
ved Königgratz, hvor han var steget af Hesten og
staaende midt paa en Vej havde bragt flygtende Tropper
til at standse. En pessimistisk Filosof, der engang i
tre Uger havde været i Telt med Kejseren, ytrede til
mig, at han ansaa ham for "en ideal Karakter". At
Kejserens Intelligens ikke stod i Højde med hans
Karakter var bekendt; selv Bismarck undlod i Omtale
ikke at beklage sig derover. Kejseren vidste ogsaa
godt, hvorledes Bismarck talte om ham. Men han havde
det i sig af en sand Regent, at han tilfulde forstod
sin Kanslers politiske Værd, og hvor stærkt man end
stræbte at paavirke ham imod Bismarck, han slap ham
aldrig og vilde aldrig give ham den halvt paa Skrømt
halvt i Harme tidt forlangte Afsked.</p>

<p>Kejserinden var ikke elsket. Man vidste om hende,
at hun var Bismarcks Modstanderinde, at hun stødtes
tilbage af hans Personlighed og misbilligede den
Kamp, han førte mod den katolske Kirke. Hun havde
som ung Prinsesse af Weimar været Goethes Elev og
havde tidligt indsuget en Verdensborgeraand, som i
Datidens Tyskland
var ilde anskrevet. Hun nærede en næsten udæskende
Forkærlighed for det franske Sprog og havde bestandig 
en fransk Forelæser; i den Tid, jeg opholdt mig i 
Berlin, først Jules Laforgue, den fine unge Digter, 
der efter sin Død blev forgudet, omtrent som Obstfelder 
i Norge, senere den af Gambetta stærkt beskyttede 
Gérard, der nu er fransk Minister i Tokio. Medens Jules 
Laforgue var en naiv, uverdslig ung Mand, der sværmede 
for Paul Bourget paa dennes datidige Udviklingstrin, 
var Gérard en saare kølig Personlighed, der med en vis 
Paatrængenhed stræbte at faa Indpas i Berlinerselskabet, 
og som forøvrigt kunde regne med Forfremmelse ad 
Beskyttelsens Vej.</p>

<p><pb n="3" />.</p>

<p>Bismarck stod tiltrods for sin Orlov da paa Magtens
Højdepunkt, var netop i Færd med at skille sig fra de
Nationalliberale for at regere med de Konservative
og med at opgive sin Frihandelspolitik til Bedste
for Værnetold. Han forstod til Gavns med falsk
Venlighed at lokke de Ministre ud i Afgrunden, som
Hensynet til Kejseren gjorde ham det vanskeligt at
skille sig ved. Naar han talte i Rigsdagen, var der
Dødstaushed. Han anstrengte sig ikke for at opnaa den
Veltalenhed, der bestaar i et flydende Foredrag; den
var ham negtet af Naturen, og han satte øjensynligt
ingen Pris paa den. Han stod gerne ligesom usikker
og legede med en Blyant, søgte sine Ord, prøvede sig
frem; men hans Genialitet røbede sig i, at han af
og til formede en Sætning, der var saaledes præget,
saa anskuelig og saa drivende af Liv, at den forblev
uforglemmelig. (Saaledes naar han mod Lasker talte om
de Byherrer, der ikke forstod Landmanden: "Vor Sol
bager dem ikke, vor Regn gør dem ikke vaad"). Men
selv naar hans Tale ikke frembød stærke Lyspunkter,
virkede den dog overlegent som kommende fra den
eneste Mand i Rigsdagen, hvis Navn man endnu vilde
huske og kende om 500 Aar. Forestillingen derom,
som Medlemmerne ikke kunde unddrage sig, gav hans Ord
en Autoritet, som ingen andens havde, selv om de var
sandere og rigtigere end hans.</p>

<p>Enhver nogenlunde anset Fremmed, der lagde sit Kort
i Rigskanslerpalæet, modtog en Indbydelse til en af
Fyrstens store Bierabende; men det kunde ikke falde
mig ind at søge Bismarcks personlige Bekendtskab,
saa lidet som jeg i Paris havde stræbt at gøre Victor
Hugos. Jeg sagde mig selv, at hvor interessant det
kunde være for mig at faa et personligt Indtryk
af slige store Mænd, saa kunde dog ikke jeg have
fjerneste Interesse for dem. - Jeg fulgte imidlertid
med største Opmærksomhed Bismarcks Handlinger, Taler
og politiske Planer og kom derved efterhaanden til at
fjerne mig stærkt fra de Liberales Opfattelse af ham,
saa meget jeg end ellers sympatiserede med dem.</p>

<p>Da Bismarcks afgørende Brud med Manchester-Principerne 
havde fundet Sted, forekom den Maade, hvorpaa de 
Frisindede førte Kampen imod ham, mig saa urimelig, at 
jeg fire Aar efter min Bosættelse i Tyskland, 
offentliggjorde en Artikel, Statssocialismens 
Modstandere, hvori jeg trods meget stærke Forbehold 
gav ham Ret overfor dem. Jeg skrev i den: "Det vilde 
være stiv Doktrinarisme, hvis man under den nu staaende 
økonomisk-politiske Strid, blot paa Grund af Regeringens 
Heldning til den religiøse Reaktion samt dens Benytten 
sig af de gamle Stamme- og Stands-Fordomme, vilde 
betegne den som ubetinget reaktionær, og tro, at 
Fremskridtsmændene i dette Tilfælde betyder Fremskridtet. 
Tvertimod! Det er her Bismarck, som betegner det moderne 
Standpunkt, eller rettere sagt Omvæltningen, fremfor Alt 
Initiativet, det geniale Vovestykke, og det er
Fremskridtspartierne, som betegner den tankefattige
og ufrugtbare Konservatisme."*)</p>

<p>Jeg havde den Tilfredsstillelse, at Hørup gav mig Ret
i denne Synsmaade; men jeg behøver neppe at sige,
hvilken Opstandelse min Artikel foraarsagede i den
frisindede Lejr, hvor jeg i Berlin selv havde opslaaet
mit Telt. Forbitrelsen var ikke ringe; jeg blev atter
og atter angrebet i Bambergers Organ, Die Tribune;
Mommsen skummede; de mange, der vilde mig vel, lod mig
forstaa, at jeg havde skadet mig uberegneligt. Men
til det gode tyske Selskabs Ære maa det siges, at
et halvt Aar derefter havde man tilgivet mig min
Uoverensstemmelse i politisk Grundsyn og glemt det
Hele.</p>

<p>Til Gengæld blev hin Artikel med Udeladelse af den
for Bismarcks Tilhæng lidet smigrende Begyndelse og
Slutning aftrykt og lovprist i det Uendelige af de
Liberales Modstandere. Bismarcks Pressebureau lod den
indrykke i alle de Blade i Indland og Udland, der stod
til dets Raadighed; den blev sikkert offentliggjort i
mindst en Million Eksemplarer og er af alt, hvad jeg
har skrevet, det, som har faaet størst Udbredelse.</p>

<p><pb n="4" />.</p>

<p>Kejserens anden Paladin, Rigets og Byens anden
store Navnkundige, Grev Moltke, havde jeg hver Dag
for Øje. Han havde nemlig sin Embedsbolig i min
umiddelbare Nærhed i Generalstabsbygningen, som
ligger for Enden af Gaden In den Zelten, hvor jeg
havde mit Hjem. Ogsaa han interesserede mig højlig;
jeg stræbte at forstaa hans Væsen gennem Studiet af
hans Skrifter. Jeg saa hans Forhold til Danmark i et
mildere Lys end før, efter at jeg havde lært, at</p>

<p>*) Samlede Skrifter XIV 334.</p>

<p>han var tysk i sit Udspring, og at han forgæves havde
søgt Forfremmelse i den danske Hær - som jo desuden
ingen Udviklingsmuligheder havde budt ham - og jeg
udkastede efter nogle Aars Forløb en Skildring af
ham. Den blev ham tilsendt i dens oprindelige Form,
som den stod i dansk Illustreret Tidende, og han,
der jo kunde Dansk til Fuldkommenhed, svarte med et
artigt og paaskønnende Brev.</p>

<p><pb n="5" />.</p>

<p>Jeg nævnte som ivrig Modstander af Bismarck efter
dennes økonomiske Omslag Ludwig Bamberger.</p>

<p>Bamberger var en tapper, virksom Natur. Da han for sin
Deltagelse i Oprørsbevægelsen 1848 maatte forlade sit
Fædreland, 25 Aar gammel, levede han først i Schweiz,
England og Nederlandene, derpaa i Paris, hvor han blev
i tretten Aar som Leder af en stor Bankforretning. 
Det lange Ophold i Frankrig fra hans tredivte til
hans fyrretyvende Aar blev bestemmende for hans
Aandsudvikling. Han var en af de spirituelleste Mænd,
man kunde høre eller læse. Der gaves faa saa skarpe og
saa underholdende tyske Skribenter og Talere. Ogsaa
i Selskabslivet var han tiltrækkende; hans Vid var
urbant, formfuldt; han kedede aldrig.</p>

<p>Da han 1866 efter Amnestiens Udstedelse vendte tilbage
til Tyskland, valgte hans Fødeby Mainz ham først ind
i Toldparlamentet, saa ind i den tyske Rigsdag, hvor
han straks blev en af Førerne for det nationalliberale
Parti; senere traadte han ud deraf for at gaa stedse
længere til venstre. Han var Tysklands ivrigste
Frihandelsmand, og som saadan kæmpede han hele sit Liv
igennem mod Konservative og Socialister. Alt som i den
senere Tid Katedersocialismen bredte sig mere og mere,
fik han flere og flere videnskabelige Modstandere.
De, som er sagkyndige i disse Spørgsmaal, maa afgøre
hans Arbejders videnskabelige Værdi. Jeg kan kun
aflægge Vidnesbyrd om hans utvivlsomme personlige
Overlegenhed. Grim var han, forsaavidt hans lange
magre Skikkelse og det uregelrette Ansigt med det
rødlige Skæg manglede tiltalende Linjer og Forhold;
men det aandfulde Udtryk bødede derpaa. Han var
en Gentleman og en Verdensmand, altid iagttagende
god Sæd og Skik, indsigtsfuld, rolig, vittig, en
Menneskekender, der vurderede alle fortræffelige
Mennesker og uden Sindsbevægelse foragtede de ynkelige
af hele sit Hjerte.</p>

<p>Da han i 1899 døde, havde han overlevet sine bedste
Venner, baade dem, han holdt mest af, og dem,
der havde knyttet sig stærkest til ham. Digteren
Moritz Hartmann, hans Ungdoms nære Ven, mistede han
tidligt. Han havde været revolutionær som Bamberger
dengang og derefter været en politisk Satiriker af
høj Rang.*) Det er alt berørt, hvor højt Bamberger
satte Friedrich Kapp, og hvor nær han stod ham. Som
Forfatter formaaede han at overføre mere af sit
egentligste Væsen i sine Skrifter, end Kapp var i
Stand til. I saa varm Beundring, at den ikke kunde
nøjes med mindre end næsten daglig Omgang, havde
den fine Skribent, Heinrich Homberger, sluttet sig
til ham. Homberger kendte Datidens Italien som ingen
Anden; hans italienske Noveller var af en Ægthed, som
forbløffede. Han var en kold og misfornøjet Iagttager
af Aandslivets Udvikling i Tyskland, mer end nogen paa
sin Post mod Fædrelanderi, lærerig i Samtale, om han
end vel meget spillede paa én Streng. Til Bamberger
drog ham dennes Formfuldendthed. Nær forbunden med
Bamberger var videre Karl Hillebrandt, Tysklands
ypperste Kritiker, der under sin</p>

<p>*) Samlede Skrifter VI, 653 ff.</p>

<p>Forvisning havde levet i Frankrig ligesom han og der
som han var en Verdensborger, tilmed i Stand til at
skrive i fire Sprog.*) Den Mand, der daglig nævntes
sammen med Bamberger, hans Ven og Partifælle Lasker,
var hans jævnbyrdige som Karakter; men Bamberger
var Lasker overlegen som Aand, i Stand til indirekte
Meddelelse, hvad Lasker med sin Aristides-Holdning
ikke var.</p>

<p>Bamberger var sine Venner en paalidelig Støtte, i det
Hele en gennemtrofast Natur. Hvor stort han saa, viser
følgende lille Træk. En af hans kæreste Venner, der
døde formueløs, efterlod sig en Søn, hvis Formynder
Bamberger var. Den unge Mand, der senere har lagt
fremragende Dygtighed for Dagen, udviklede sig til
ivrig Socialist og spærrede sig Universitetsbanen
i Østerrig derved. Bamberger udsatte uopfordret en
høj, aarlig Rente for ham. Det unge Menneske nød
den nogle Aar, men gav saa Afkald paa den, da det
stred mod hans Overbevisning at modtage en aarlig
Sum af en Mand, der stadigt bekæmpede Anskuelser, han
delte. Ved Bambergers Død viste det sig, at han havde
testamenteret Ynglingen en betydelig Sum. Forholdet
gør Formynder og Myndling lige megen Ære.</p>

<p>Bambergers Stilling til Bismarck var interessant. Med
sit psykologiske Blik saa han før sine Meningsfæller,
hvad Bismarck som Statsmand betydede, og irriteret
ved Franskmændenes taabelige Domme om ham udgav han
<pb n="186" />8 paa Fransk sin Bog Monsieur de Bismarck, en Bog,
for hvilken Bismarck, som han selv i en af sine Taler
sagde, havde Grund til at være ham taknemmelig. Den
røber et Skarpsyn, der gør det muligt at læse den
endnu den Dag idag.</p>

<p>Som Taler i Rigsdagen blev Bamberger efter 1878 Bismarcks 
haardnakkede Modstander først og fremmest paa</p>

<p>*) Samlede Skrifter XIV, 387 ff.
det økonomiske Omraade, men dernæst ogsaa paa
Kolonialpolitikens, idet han modsatte sig de første,
spæde Forsøg paa Erhvervelsen af oversøiske Egne,
hvormed Bismarck indvarslede det tyske Riges senere
Udvidelse udenfor Europa.</p>

<p>Da jeg en Dag i Kraft af en vis Mistillid til
Udbyttet af parlamentarisk Virksomhed spøgende spurgte
Bamberger, om han mente, nogensinde ved nogen af sine
Hundreder af Rigsdagstaler at have faaet en Stemme
til at falde anderledes, end den ellers vilde være
falden, svarede han efter et Øjebliks Betænkning: "Jeg
troer: en eneste Gang, da jeg 1880 angreb Bismarck i
Samoasagen. Jeg vidste, som der staar i Wilhelm Tell:
Durch diese hohle Gasse muss er kommen, og havde
skaffet mig et udtømmende Materiale om de fallerede
Forretninger paa Samoa, der vilde understøttes ved
Overtagelsen af Øerne. Dér tror jeg nok, at jeg fik
en tre, fire Rigsdagsmænd til at stemme anderledes,
end de havde besluttet, og dér slog jeg Bismarck."</p>

<p>Hvilken Skæbnens Ironi, at dette var det eneste
Resultat af Bambergers parlamentariske Veltalenhed,
han selv troede at kunne paa vise som sikkert; thi
rimeligvis vilde Tyskland senere have givet meget for,
at Bismarck den Gang havde slaaet Bamberger. Senere
blev det kun Riget vanskeligere og dyrere at faa fast
Fod paa Samoa.</p>

<p><pb n="6" />.</p>

<p>Paa det Tidspunkt, da jeg ankom til Berlin, stod
Eduard Lasker paa sin Anseelses Højde. Han havde
været en af Stifterne for det nationalliberale Parti
og var nu dets anerkendte Fører. Hans Retsind, hans
Kundskabsrigdom, hans overordentlige Arbejdskraft og
hans Slagfærdighed i det parlamentariske Ordskifte
havde grundlagt hans Stilling. Som
udmærket Jurist havde han havt en Hovedlod i det nye
Riges organisatoriske Love, i Justitslovene osv. i den
Tid, da det nationalliberale Parti arbejdede Haand
i Haand med Bismarck. Han havde bevist personlig og
parlamentarisk Uforfærdethed, da han i 1873 angreb
de saakaldte Gründer-Svindlerier og særligt den
mægtige Geheimeraad Wagner for den Del, han havde i
dem. Selv var han en fattig Mand, renhændet, renlivet,
tilfreds med at virke for sine Ideers Sejr.</p>

<p>Hans politiske Stilling ændredes fra den Dag (8. Marts
<pb n="187" />8), da Bismarck faldt over ham, fordi han talte
for en vis Selvstændighed hos den projekterede
Vicekansler. Jeg traf Lasker i Selskab den samme
Dags Aften; han var oprørt over den Maade, hvorpaa
Bismarck havde overfuset ham, men kendte Kansleren
godt nok til at vide, denne havde sine Stemninger
saaledes i sin Magt, at han ikke gav dem Luft, uden
han havde en dybere Hensigt dermed. Hensigten var,
som det snart blev klart, at skille sig af med de
Nationalliberale; men hvad Lasker ikke forstod, var,
at Bismarck altid havde hadet ham, selv da han modtog
hans Bistand og brugte hans Indflydelse, hadet ham med
Adelsmandens Had til Opkomlingen, Junkerens til Jøden,
Despotens til den Liberale og Virkelighedsmandens
til den Doktrinære. Hvor dybt dette Had gik, viste
sig skarpest ved Laskers Død i 1883, da Bismarck
vægrede sig ved at modtage en ham til Forelæggelse
for Rigsdagen tilsendt Condolence-Resolution fra
Repræsentanternes Hus i Washington.</p>

<p>Den opvoksende tyske Ungdom holdt ikke af Lasker. 
Han var for den det nationale Frisinds sidste 
Patetiker; Modernisterne blandt den sagde, de led 
ikke Schiller, fordi han havde skabt Marquis Posa,
og ikke Posa, fordi Lasker nedstammede fra ham. -
I Selskabslivet kunde Lasker være lærerig, men han
var ikke underholdende; det faldt ham ikke</p>

<p>ind at han kunde kede; han talte i en Dagligstue som
i Rigsdagen, og fremstillede for Damer politiske og
sociale Fagspørgsmaal, for hvilke disse nøjedes med
høfligt at hykle Interesse.</p>

<p>Athene var ham huld; men han havde aldrig bragt 
Chariterne noget Offer.</p>

<p><pb n="7" />.</p>

<p>Af ældre Politikere var Hr. v. Grüner, der havde
været Understatssekretær i Ministeriet Schwerin og
i sit Væsen tilhørte det førbismarckske Tidehverv,
en interessant Personlighed. Hans Følelser for
Bismarck var den rene Afsky. Det var en gammel, meget
fin Mand med en ældre Tids belevne Væsen, for hvem
Privatlivets Moral ogsaa skulde være Politikens. Han
tilgav ikke Plumphed, selv hvor den var forenet med
store Evner, og fordømte Løgnagtighed, ogsaa hvor den
machiavellistisk var Midlet for et politisk Maal. Han
nærede heller ikke Samtidens ubetingede Beundring for
Bismarcks Udenrigspolitik, fandt det f. Eks. uheldigt,
at Venskabet med Rusland, kort efter at Bismarck havde
betegnet det som turmhoch, var blevet saa vaklende,
og han forudsaa, allerede da, at Rusland vilde drives
i Armene paa Frankrig.</p>

<p><pb n="8" />.</p>

<p>Herr von Grüner havde længst trukket sig ud af
det politiske Liv. Midt deri stod en anden hidsig
Modstander af Bismarck, den store Filolog og
Historieskriver Theodor Mommsen, et Vidunder af
Lærdom, ladet med Lidenskab.
Det var just ingen Anbefaling hos ham at være dansk;
thi som født Tyskslesviger og oprindelig dansk
Undersaat hadede han Danmark. Han kendte alle Landets
og Folkets Svagheder, ingen af dets Fortrin. Da jeg i
et Selskab blev forestilt for ham som dansk Skribent,
sagde han de just ikke smigrende Ord: Sie wissen,
wenn man einen Dänen hänseln mil, erinnert man
ihn nur an seine Litteratur. For ham var Danmarks
Literatur dets Skamplet. Og naar man spurgte, hvad
han deri agtede saa ringe, svarte han i første Linie:
Ingemanns Romaner. De forekom ham Indbegrebet af
barnagtig Latterlighed. Om Grundtvig som Historiker
havde han ingen højere Mening end om Ingemann som
Digter. Faa Spørgsmaalet, om han da ikke vurderede
Holberg, svarte han: Aa jo, med Maade, det er Molière
oversat paa Hollandsk; Holberg minder om ham som
Æslet om Hesten. - Saa bragte han Talen paa de danske
Filologer. Jeg fremhævede Madvigs Soliditet og sikre
Skelneevne; men Mommsen havde havt Sammenstød med
Madvig angaaende romerske Antikviteter og kaldte ham
med Forbitrelse en tungfodet Spidsborger. Han er slem,
sagde han, men Ussing, hans Abe, langt kummerligere
og værre. (En lignende Uvilje imod Madvig traf jeg
hos den sindrige Filolog Otto Ribbeck, Professor i
Leipzig, der ofte kom til Berlin. Han var anlagt til
fin Forstaaelse af Poesi og indvendte imod Madvig:
han har aldrig forstaaet nogen Digter).</p>

<p>Den stærke Beundring, jeg nærede for Mommsens Romerske
Historie, bragte mig ikke til at tillægge hans
mundtlige Ytringer mere Værd, end de fortjente. Hans
Lidenskab løb af med ham, og han beflittede sig ikke
paa Upartiskhed, neppe paa Retfærdighed. Kom Talen
paa Nationalitet, Humanitet eller Politik, var hans
Tale flammende.</p>

<p>Det er bekendt, med hvilken Mangel paa Maadehold han,
som Richard Wagner, i Krigens Tid udtalte sig om det
franske Folk. Han bevarede længe derefter Ringeagten
for fransk Aand, særligt for Videnskabeligheden
i Frankrig. Der er, sagde han, udenfor Paris ikke
Glimt af videnskabelig Sans; i den Henseende staar
den mindste italienske By over Byer af et Omfang som
Lyon eller Bordeaux.</p>

<p>Men samtidigt afskyede og foragtede han det tyske
Fædrelanderi, særligt som det gjorde sig gældende
i den Bevægelse mod Jøderne, der netop da blev
ophidset og greb om sig. Den begyndte ved Aaret 1879,
ni Aar efter den nationale Krig mod Frankrig, som
Jødeforfølgelserne i 1819 havde fulgt den nationale
Rejsning mod Napoleon i seks Aars Afstand. Begge
Gange havde Tyskere af jødisk Troesbekendelse
kæmpet i Rækkerne med dem af protestantisk og katolsk
Konfession; i den sidste Krig havde endog et Antal af
<pb n="327" /> Jøder faaet Jernkorset for udvist Tapperhed. 
Ikke desmindre appelleredes der nu til Racehadet, og
Mommsen var den første og ivrigste til Genmæle, dels
idet han satte sit Navn under Notablernes Protest,
dels idet han udgav et overlegent Indlæg i Sagen.</p>

<p>Mommsen var som bekendt en Tilbeder og Dyrker af
Cæsar; enhver Modstander af den store Cajus Julius
fik i hans Historie et skrækkeligt Vidnesbyrd. Man
kunde da paa Forhaand have troet ham gunstigt stemt
mod Bismarck. Men han havde ikke for intet allerede
i 1857 taget sine Forbehold mod Cæsarismen. Han
afskyede Bismarck og som Politiker bekæmpede han ham
af yderste Evne, saa i ham kun Frihedsfjenden. Han led
ikke Gambetta bedre, og besynderligt nok jævnførte
han i visse Henseender de to Mænd. "Pas paa deres
Omgivelser, sagde han en Dag til mig, slige Mænd kan
bedst bedømmes efter deres Omgivelser. For Gambettas
Vedkommende er det Bohemen, for Bismarcks en endnu
værre Sort".</p>

<p>Det slog mig hos Mommsen, som det ogsaa ellers i
mit Liv har slaaet mig hos højt ansete Historikere, om
end af ringere Rang end han, at de overfor Samtidens
Mennesker jævnlig er middelmaadige, undertiden slette
Psykologer, undervurderer eller overvurderer, saa det
viser sig, at der ganske fattes dem den Sikkerhed
i Skønnet, som den literære Kritiker paa sit Felt
slet ikke kan undvære. Paafaldende er det dernæst,
saa ofte Historikere af Faget overfor deres Samtid
hefter sig ved Sladder, tror paa Sladder. Dette gør da
undertiden deres Domme om den fjerne Fortids Mennesker
mindre tillidvækkende. Dog for Den, som har følt,
at den fulde historiske Sandhed er et uopnaaeligt
Ideal, gør dette ikke Historieskriverne synderligt
mindre tiltalende. Geniale Mænd som Mommsen eller
som Michelet virker, selv naar deres Følelser river
dem med, ved den Blanding af Virkelighedsstudium og
Fantasi, hvormed de giver store historiske Billeder,
der overgaar al fri, saakaldt historisk Digtning.</p>

<p>Den udmærkede gamle Mand, der med sit skarptskaarne
Ansigt, sit ildfulde Blik og sit lange hvide Haar saa
ud som en Tankens Fyrste, havde en Svaghed, han end
ikke i det selskabelige Samkvem formaaede at skjule:
Nogle faa Glas Rhinskvin steg ham til Hovedet.</p>

<p>Efter at jeg flere Gange havde set ham omtaaget af
Vinen, vovede jeg en Aften, da jeg sad overfor ham
ved et Bord og med Uro saa ham stadigt paany række
Haanden ud efter Flasken, at spørge ham, om han ikke
ønskede noget Vand i sin Vin. Han gjorde hurtigt en
afværgende Haandbevægelse og svarede: "Hvortil? Der
er jo allerede Vand i selve Vinen". - Den Aften sad
han ikke længe derefter bevidstløs med stive Blikke,
og maatte hjælpes ned ad Trappen til en Vogn.</p>

<p>I det samme Aar rejste Mommsen sig en Formiddag i
Rigsdagen og holdt en saa forvirret Tale, at hans
politiske
Venner omringede ham og stræbte at overdøve hans Ord,
mens de sendte Bud til Stenograferne med Bøn til
dem om ikke at referere hvad disse ligefuldt kunde
opsnappe. Stenograferne fulgte Vinket af Respekt for
den store Mand.</p>

<p>Naar Mommsen ikke lang Tid derefter kom til at stikke
sit kostbare Bibliotek i Brand, saa der i Tyskland
maatte aabnes en Subskription for at erstatte
den nationale Historiker de tabte Bogskatte, har
rimeligvis ogsaa ved den Lejlighed hans ulykkelige
Svaghed gjort sig gældende og været Ildløsens Aarsag.</p>

<p><pb n="9" />.</p>

<p>Foruden Mommsen var der en anden gammel danskfjendtlig
Slesviger, hvem jeg i det Berlinske Selskabsliv lærte
at kende; Politikeren og Universitetsprofessoren Karl
Beseler. Under hele min Opvækst havde jeg i Danmark
hørt Navnet Beseler forbande, saa det var ikke uden
nogen Sindsbevægelse, at jeg en Dag stod Ansigt til
Ansigt med Navnets Bærer. Det var dog især Broderen
Wilhelm Hartwig, hvem Forbitrelsen i Danmark gjaldt,
da han i Ledtog med Hertugen af Augustenborg havde
arbejdet for Hertugdømmernes Løsrivelse, og i Aaret
<pb n="184" />8 var bleven udnævnt til Præsident for deres
provisoriske Regering. (I C. F. Wegeners Bog "Om
Hertugen af Augustenborgs Forhold til det holstenske
Oprør" faar han derfor kun daarlig Omtale.)</p>

<p>Dog mod Karl Beseler var Danmark nærmest gaaet
angrebsvis tilværks. Da han i 1831, 22 Aar gammel,
vilde nedsætte sig som Advokat i Kiel, blev Retten
dertil ham negtet, fordi han vægrede sig ved at
aflægge Hyldingseden til Kongen af Danmark, og
ligeledes blev det ham forbudt at erhverve sig 
Retten til at holde Forelæsninger ved
Universitetet i Kiel. Han gik til Tyskland og blev
der en Jurist af første Rang, der fra 1859 var
Professor ved Universitetet i Berlin. 1848 havde
han været valgt ind i den tyske Nationalforsamling,
og som en Hovedfører for højre Centrum været Medlem
af den Deputation, der tilbød Kongen af Prøjsen den
tyske Kejserkrone. Han havde da ønsket Tysklands Enhed
tilvejebragt paa lovlig Maade. Nu, da den var opnaaet,
var han Medlem af det prøjsiske Herrehus.</p>

<p>Karl Beseler var en prægtig Mand, indtagende ved
Mildhed og Finhed. Han mindedes med et lille Smil sin
Ungdomsvægring ved at hylde Frederik den Sjette. For
mig var Berøringen med ham kun forsaavidt lærerig,
som den paany viste mig de grundmenneskelige Værdiers
Uafhængighed af politiske Synsmaader. Uvilkaarligt
havde jeg siden Barndommen forbundet en Forestilling
om Falskhed og Forræderi med Navnet Beseler, der en
Tid lang i Kjøbenhavn havde været forhadt som vel
intet andet. Nu var denne stolte, klare og fine
Mand en Beseler; jeg maatte uvilkaarligt slutte,
at Broderen var en Mand af lignende Støbning.</p>

<p><pb n="10" />.</p>

<p>Ogsaa en Ven af Danmark lærte jeg imidlertid at
kende, blandt offentlige Personligheder maaske den
eneste i Berlin. Det var Heinrich Kruse, der levede
i Hovedstaden som Kölnische Zeitungs Chefredaktør,
og hver Dag ad sin egen Telegraftraad sendte
sine Artikler til sit Blad. Han var en mærkelig
Mand, kraftig bygget, bredskuldret, kundskabsrig,
selvstændig, der ofte havde talt Danmarks Sag og
overhovedet var grundigt inde i det skandinaviske
Nordens Historie og Kultur. Han kunde Tegnér 
omtrent udenad.</p>

<p>Heinrich Kruse var en af de selvsikreste Mænd, jeg</p>

<p>har kendt. Intet Øjeblik syntes han at tvivle om sin
Syns-maades Enerigtighed. Han nærede som Politiker
stor Uvilje mod Bismarck. For ham var Bismarck
den politiske Løgnhals. Han paastod at have hørt
Kansleren sige: "Det er underligt; jo ældre man
bliver, des vanskeligere bliver det En at lyve",
og han føjede sarkastisk til: Ifald saa er, har han
holdt sig mærkeligt ung.</p>

<p>Kruse indførte mig i sin Familie, og jeg lærte
den stolte Mands lige saa stolte Frue at kende,
mønsterværdig sorn Datter, som Hustru og som
Moder. Hun bar sit Hoved saa højt som Saint-Just bar
sit, og var dog i sit Indre blød. En Sorg var det
hende, at hendes højtelskede Søn, der var indkaldt
som Kavallerist, saa saare sjældent besvarede hendes
Breve. Jeg raadede hende til, aldrig at skrive paany,
før hun havde faaet Svar. Hun troede ikke at kunne
bekvemme sig til en længere Taushed, saa stor Trang
følte hun til at minde Sønnen om sig; men da jeg
udviklede hende, at Raadet var hensigtstjenligt,
fulgte hun det og befandt sig vel derved. Uhlanen
overvandt sin Skrivedovenskab.</p>

<p>En Dag kom Heinrich Kruse, som var en velhavende Mand,
kørende til mig og steg op ad Trapperne, fulgt af
sin Tjener, der bar to, ikke tunge, indbundne Bind,
hans samtlige Dramer. Kruse var nemlig dramatisk
Digter og følte sig som saadan, skønt han i denne
Egenskab ikke nød nogen Almenyndest. Enkelte
af hans Skuespil som Die Gräfin og Wullenweber
kom dog ud i fire Oplag. Alle hans Stykker er
Jambedramer, vel byggede, vel skrevne, med klar
og tydelig Personkarakteristik, men uden dybere
Sjælekundskab. Hvor det Hemmelighedsfulde begynder,
det i egentlig Forstand Fængslende, holder Kruse op.</p>

<p>Et mærkeligt Vidnesbyrd om hans knortede Selvfølelse er 
Sørgespillet Brutus, i hvis Forord han skriver: "Hvem 
der i dette Stykke tror at finde Reminiscenser, maa ikke
kende de Kilder, hvoraf den britiske og den tyske
Digter har øst med samme Ret. Iøvrigt gaar det ikke
mig som Marcus Antonius, der i Cæsars Nærhed føler
sin Aand forknyttet og trykket. Villigt anerkendende
Shakespeare og hans uopnaaelige Fortrin forfølger jeg
ubekymret mine egne Formaal". Kruses Brutus udæsker
formelig til Sammenligning med Shakespeares Julius
Cæsar, da Stykket benytter de selvsamme Steder af
Plutarch som den store Forgængers Drama, ja uafbrudt
frembyder Paralleler. Svagheden hos Shakespeare er
jo den, at Cæsar saa ganske kommer til kort. Har end
Kruse forsøgt at bøde paa den, er det dog ingenlunde
lykkedes ham. Ogsaa hans Cæsar aabenbarer sin Storhed
mest i Praleri, omtaler stadig sig selv med en ærbødig
Højagtelse, der forfejler sin Virkning.</p>

<p>Hvad Kruse, der stammede fra Stralsund, ganske
anderledes forstod, var nordtysk Selvstændighedsaand,
Hansaens ypperste Væsen, som det f. Eks. kom til
Gennembrud i Wullenwebers mandige og folkelige
Natur. Wullenweber turde derfor være hans bedste
Skuespil.</p>

<p><pb n="11" />.</p>

<p>Til den Slægt, som dengang var ved at uddø, hørte
enkelte fornemme Mænd, der havde gjort Revolutionen
<pb n="184" />8 med, som Hr. von Rappard og Grev Reichenbach,
fintdannede og formfulde Aristokrater, der havde
sat Stilling og Fremtid paa Spil for Ideer, de endnu
i Alderdommen var forblevne tro. Et ypperligt Hoved
blandt Mændene fra 48 var dernæst H. B. Oppenheim,
der havde været Arnold Ruges Kampfælle og levet
elleve Aar som Flygtning rundt om i Europa. Han
var Nationaløkonom og Medlem af Rigsdagen, ivrig
Frihandelsmand. Det var ham, der havde
dannet Ordet Katedersocialister, for dermed at betegne
en Gruppe af sine Modstandere. Han var en lille dygtig
Mand, livfuld og lærerig.</p>

<p>Ikke sjældent traf jeg i Selskab ogsaa den
Mand, der var hans videnskabelige Modpol, selve
Katedersocialisternes Høvding, Professor Adolf
Wagner, en ualmindelig Kraft. Hans Ansigt med
den høje Skaldepande var falmet af Studier; hans
Udtryk var ufravigeligt Alvor; hans Aandsliv havde
bevæget sig fra Enighed med Rodbertus i Retning
af den saakaldte kristelige Socialisme. Han var
paa én Gang konservativ, forsaavidt han hævdede
Centraladministrationens størst mulige Uafhængighed
af Rigsdagen ved Hjælp af indirekte Skatter, og
om væltende, forsaavidt han vilde have Samfundets
økonomiske Ordning fra Grunden af ændret. Som
Forholdene i Tyskland laa, tog de Regerende
ham foreløbig til Indtægt som Modstander af det
uddøende Frihandelsparti. Jeg personligt havde det
Held, at denne vanskelige Mand ikke blot skrev en
anerkendende Anmeldelse af min Bog om Lassalle, men
senere omtalte den med Varme i Fortalen til sin Udgave
af Brevvekslingen mellem Lassalle og Rodbertus.</p>

<p>En nær personlig Ven af den saa tidligt bortrevne
Agitator lærte jeg at kende i Advokaten Martini fra
Danzig, en entusiastisk Fremskridtsmand, der viste
mig Haandskrifter og Breve af Lassalle og skildrede
mig de Illusioner, hvori denne endnu i Aaret før sin
Død befandt sig med Hensyn til Arbejderbevægelsens
daværende Styrke.</p>

<p>En smuk og værdig Fremskridtsmand i fremskudt Stilling
var Max von Forckenbeck, Rigsdagens Præsident og
Berlins Overborgmester; hans Holdning og Takt var
saa udsøgt som hans Frisind ægte.</p>

<p>En højst original og af Naturen ualmindeligt
udrustet politisk Personlighed var dernæst en af
Handelsministeriets
højeste Embedsmænd, Max Maria von Weber, Søn af
den berømte Komponist. Han var en fremragende
Jernbanetekniker, der havde studeret Samfærdselen
i England og i Amerika som i Tyskland og set næsten
hele den beboede Jord. Som lidenskabelig Modstander
af alt det i Prøjservæsenet, som kunde henføres til
Underofficerstonen, var Weber en af Repræsentanterne
for den skønne humane Tyskhed, der havde blomstret i
Smaastaterne under Tysklands Splittelsestid. Han var
saa frygtet for sin skarpe Tunge, at man i Ministeriet
jævnligt gav ham Opgaver, som nødvendiggjorde lange
Rejser, for saa længe at være fri for hans aarvaagne
Kritik.</p>

<p>Mænd som den fremragende Statistiker Ernst Engel,
Chef for den prøjsiske Statsstatistik, hvem jeg
undertiden traf, maatte i Kundskabsfylde og Frisind
kaldes Webers Lige, saa det var meget langt fra at
høje Embedsstillinger og streng Konservatisme altid
faldt sammen.</p>

<p><pb n="12" />.</p>

<p>Af det liberale Partis og Fremskridtspartiets
Politikere, saa jeg i Selskabslivet vel flest. Et
Geni som Rudolf Virchow steg ned fra sin Højde som
Videnskabsmand for som en god Søn af sit Land at
varetage Dagens Hverv. Det var ham, som først formede
Ordet Kulturkamp, der desværre ikke længe efter
skulde blive næsten til Spot. Han kunde naturligvis
ikke sætte Tidsskel paa det politiske Omraade som
paa det videnskabelige; men han gav mangen god Sag
den ypperste Støtte ved at sætte sit store Navn som
Indsats. Jeg har kun hørt ham udtale sig om Smaating,
iøvrigt saa livfuldt og gjævt, som naar det gjaldt
alvorlige Sager; men jeg beundrede ham oprigtigt for
det store Eksempel, han ogsaa som Politiker gav.
En statelig og godt udrustet Mand var Politikeren
og Publicisten Alexander Meyer. Han skrev bl. A. et
morsomt og lærerigt Indlæg i Debatten, om det var
rigtigt eller ikke af Advokaten Berent i Bjørnsons
Skuespil at tvinge Tjælde til Fallit. - Albert Träger
var Fremskridtspartiets Poet, en varmtfølende Sjæl,
Spielhagens Ven, lidt mere patetisk i Udtrykket end
en tilsvarende Personlighed vilde være i Norden. -
Smuk og imponerende, den fødte Fører ved overlegen
Forstand og indtagende Holdning var Albert Hänel,
den højtansete Germanist, Rigsdagens og Landdagens
Vicepræsident, hvem jeg oftere havde Lejlighed
til at træffe. Han var en udmærket Jurist og meget
af en Statsmand, var i Stand til som Leder af et
yderliggaaende Parti at undgaa enhver Overdrivelse.</p>

<p>Et betydeligt Kontingent til Frisindet i Berlin
stillede Bremen. Der var August Lammers, egnet til
Formand eller Sekretær for de talrige Foreninger, der
gik ud paa at fremme Almenvellet, halvt Filantrop,
halvt Politiker, helt godmodig. Han bekæmpede
Drukkenskaben, sørgede for Sundhedsplejen, udgav
Flyveskrifter og holdt Foredrag, der løftede Folket -
troede med andre Ord paa Nytten af det alt.</p>

<p>En større Kraft var den unge Dr. Theodor Barth,
Syndikus for Handelskammeret i Bremen, senerehen
Udgiver af det bekendte Ugeskrift Die Nation og Medlem
af Rigsdagen. Han var dengang i sin første Hede,
spyede Ild, naar Talen faldt paa Bismarck og det af
ham planlagte Tobaksmonopol. Rigsdagsmændene burde,
paastod han, kaste Bismarck deres Blækhuse i Hovedet,
naar han talte som han nylig havde talt. Barth
modnedes hurtigt, og blev i sin lange offentlige
Virksomhed en virkelig Værdi i Tysklands politiske
Liv. Først i de allersidste Aar har han i Mismod over
Udviklingens Gang trukket sig tilbage.</p>

<p>Nu og da saa jeg Wilhelm Wehrenpfennig, der fra</p>

<p>Journalistiken var gaaet over i Regeringen og
der med sine mange og solide Kundskaber saa vel i
Handelsministeriet som i Kultusministeriet udfyldte
en Næstkommanderendes Plads. Han fortalte, at
Dagbladets Redaktør, Steen Bille, der paa den Tid,
da Wehrenpfennig var Leder af Spenersche Zeitung,
havde søgt ham forgæves i Berlin, en Dag havde sendt
ham et Brev med høflig Beklagelse af ikke at have
truffet ham hjemme og med disse Slutningslinier: Für
die mit Ihrer Frau Gemahlin in Ihrer Abwesenheit auf
dem Sopha angenehm verbrachten halben Stunde sage ich
indessen meinen verbindlichsten Dank - Linier der
viste, at Bille ikke havde samme Sans for hvad der
lod sig sige paa det tyske Sprog som paa det danske.</p>

<p><pb n="13" />.</p>

<p>En interessant politisk Personlighed, af hvem jeg
i literære Foreninger undertiden saa et Glimt, var
Paul Majunke, den øverste Leder af det katolske
Dagblad Germania, en ultramontan Hedspore af
Ernest Hello's Art, men skarpere og dygtigere; han
trodsede Fængselsstraf og Bøder for i bidende Ord at
tilfredsstille sin Afsky for Prøjsen og det nye tyske
Rige. Han saa ud som en almindelig glatraget Kapellan,
men havde Fanatikerens flammende Øjne.</p>

<p>En betydelig og selvstændig Aand, jeg i Selskabslivet
lærte at kende, var Historikeren Hans Delbrück,
der ikke lod sig henføre til nogen af de da gældende
politiske Rubriker, om han end som Rigsdagsmand
sluttede sig til det frikonservative Rigsparti. Han
gik som Politiker sine egne Veje, hvad han ogsaa
senere i sin skarpe Kritik af den prøjsiske Politik
overfor Danmark har bevist. Han var med alt Frisind
en Modstander af Demokratiet og i sin Iver for
at vise Frihedskærlighedens Forenelighed med
aristokratiske Synsmaader altfor tilbøjelig til
hos den, han talte med, at forudsætte den modsatte
Grundanskuelse. Han kunde paa en egen udæskende Maade
sige: "George Washington var i hele sin Tænkemaade
afgjort aristokratisk", som havde man i Sinde at
negte det. Han mindede mig i sin aandelige Holdning
noget om den svenske Minister Hans Forsell.</p>

<p>Paa Politikens Grænseomraade bevægede Dr. Oldenberg
sig, hvem Helene von Rackowitza i sin Bog om Lassalle
kalder den aandrigste Mand i Berlin. Han var Chef for
Rigsdagens stenografiske Bureau, en fin og skeptisk
Herre, der havde omgaaedes alle Tysklands politiske
og literære Personligheder med de Kvinder, der hørte
til deres Kres, og som var en Fundgrube af Historier
om dem. Oldenberg var en Verdensmand uden Dadel, der
havde set skarpt og gengav det Sete uden Besmykkelse
som uden Rigorisme, en for en Fremmed højst lærerig
Mand, der meddelte En Sandheden i de talrige Tilfælde,
hvor det hører til god Tone at bortlyve den.</p>

<p><pb n="14" />.</p>

<p>Man saa fremmede Statsmænd nok i Berlin i den Tid,
da Kongressen 1878 stod paa, Gortsjakof, Ali Pasja,
Disraeli, Odo Russell, Salisbury; men ingen af disse
store Magthavere havde jeg Anledning til personligt at
træffe. Der var imidlertid blandt jævnere fremmede
eller halvtfremmede Politikere mange, med hvem
Bekendtskabet udvidede min Synskres. Saaledes
f. Eks. August Schneegans, Medlem af Rigsdagen
for Elsass, halvt fransk, halvt tysk af Kultur,
en næsten tragisk Skikkelse i sin Stilling som
Elsasser. Hans Krigens Historie i Elsass og hans
efterladte Livserindringer viser, hvilke uløselige
Opgaver, der stilledes ham først som fransk
Borger under Krigen, da Elsass lodes i Stikken af
de Franske, og paa dette Tidspunkt som Deputeret i
Berlin, da han stræbte under venskabelig Forhandling
med Regeringen at opnaa de bedst mulige Vilkaar for
sine Landsmænd. Han betragtedes af ikke faa iblandt
dem, som var han Skyld i Anneksionen, fordi han
tog den som Kendsgerning. Endnu den Dag idag staar
han for adskillige ældre Franskmænd som en Slags
Forræder. Han, som havde den Ulykke at beundre Victor
Hugo og Bismarck lige højt, mødte megen Sympati i
Berlin. Han talte aabent til mig om de Vanskeligheder,
hvori han var stedt.</p>

<p>Schneegans, der stod i Spidsen for de elsassiske
Autonomisters Gruppe, udvirkede i 1879 en ny
Forfatning for Rigslandene og Indsættelsen af en
særlig Regering for Elsass-Lothringen, hvoraf han
selv blev Medlem. Men allerede 1880 blev Situationen
ham ulidelig. Han trak sig helt ud af Politiken og
gik som tysk Konsul til Messina, hvorfra han otte
Aar efter blev forflyttet til Genua.</p>

<p>Fremmed, skønt tysk, var ogsaa en Mand af meget
forskellig Karakter, der undertiden kom til Berlin
fra sit Gods, den gamle Oprørshøvding, General
Haug, Østerriger af Fødsel, der havde deltaget i
Revolutionen 1848, senere stadigt havde kæmpet i
Italien under Garibaldi, hvem han forgudede. Han
mindedes med Moro, at han som ung Løjtnant havde
kom-manderet Lasker under Oprøret i Wien. Generalen
havde været en tapper Hugaf i sine unge Dage, og alle
hans Instinkter havde været paa Revolutionens Side,
særligt i Italien, hvor det pavelige Herredømme
i Kirkestaten af ham kun betegnedes som cloaca
maxima. Nu var han med sit ungdommelige Ydre og sit
sortglinsende Haar og Skæg ikke længer hvad han
havde været, kun endnu højttalende og meddelsom,
et uudtømmeligt Repertorium for Otteogfyrretyvernes
Bedrifter og Kvindehistorier. Misundelse bed mangen18*</p>

<p>ung Mand i Hjertet, naar han sad som Tilhører til
Haugs Fortællinger om alle de forvovne Handlinger,
som var lykkedes, alle de skønne og kærlige Kvinder,
som var blevne kyssede, havde elsket Heltene og var
blevne (lidt uordentligt) genelskede af dem. Det
Meste var rimeligvis gaaet omtrent saaledes til.</p>

<p>Jævnligt saa jeg Medlemmer af de franske, engelske og
hollandske Gesandtskaber i Huse, hvor jeg kom, men kun
en enkelt fremmed Attaché havde jeg Glæde af at stifte
nøjere Bekendtskab med; det var Hr. von Kumanin af den
russiske Legation, der forblev saa mange Aar i Berlin,
at han var helt hjemme der; han havde en høj Stilling
i det russiske Handelsministerium. Man skulde søge om
en mere hjertevindende Diplomat. Han var paa én Gang
sjælfuld og stilfuld, et udmærket Menneske, fornem,
fordomsfri, varm, med et Skær af Vemod over sig,
ensom som han følte sig.</p>

<p><pb n="15" />.</p>

<p>Ogsaa en dansk Diplomat traf jeg paa i Berlin;
det var Danmarks mangeaarige Gesandt der, Hr. von
Quaade. Jeg havde allerede lært ham at kende, da jeg
i 1873 studerede i Berlin og behøvede et Vidnesbyrd
fra den danske Legation for at faa Bøger tillaans fra
det Kongelige Bibliotek. Jeg blev dengang ført ind i
et Værelse i Thiergarten-Hotel; thi Gesandten havde
da endnu ingen fast Bolig. En lille Mand med Briller
tog imod mig. Jeg nævnte mit Navn. Han sagde: Er De
Dr. B., den bekendte Dr. B.? - Jeg svarte, at hvis
han ikke dermed mente min Onkel Lægen, var det mig. -
Ja, saa kender jeg Dem jo godt; jeg har vel ikke læst
noget . . . ikke læst saa meget af Dem, men jeg har
læst meget om Dem. - Mit Ansigtsudtryk skulde
sige ham, at jeg kunde tænke mig, af hvilken mindre
gunstig Beskaffenhed dette havde været. Men han
misforstod det, som om jeg udtrykte Misfornøjelse
med hans Mangel paa Kendskab til mine Produkter,
og tilføjede naivt, men yderst høfligt: De forstaar,
naar man har Familie, store Børn, saa bliver der jo
ikke megen Tid til Læsning.</p>

<p>Jeg havde bevaret Erindringen om ham som en næsten
overdrevent høflig Mand. Jeg vidste ikke, at han som
den lunefuldeste Skabning stadigt svingede mellem
altfor stor Høflighed og den yderste Grovhed. -
Straks efter min Ankomst til Berlin var jeg bleven
sat i Skat, og da Beløbet mest rettede sig efter
Huslejen og jeg boede temmelig dyrt i Forhold til
min Indtægt, var Skatten ret høj. Jeg havde betalt
den uden Indvendinger, men erfor i et Selskab,
hvor Indkomstskatten kom paa Tale, at jeg som
Fremmed det første Aar af mit Ophold i Berlin var
fritaget for al Skat og sikkert vilde kunne faa Summen
tilbagegivet. Det lød noget usandsynligt i mine Øren,
at det tyske Rige skulde give mig Penge tilbage; men
da jeg henvendte mig paa Skattekontoret, erklærede
man straks, da man havde hørt mig, at der altsaa
var begaaet en Fejltagelse. Man havde ikke vidst,
at jeg var fremmed, og var villig til at give mig
det erlagte Beløb tilbage, men kunde ikke gøre det
paa mit Ord alene. Jeg behøvede imidlertid blot at
skaffe en Attest for min Nationalitet fra det danske
Gesandtskab, saa laa Pengene rede til mig!</p>

<p>Jeg slog efter i den Berlinske Adressebog for at
se, hvad Tid Gesandten tog imod, men fandt ingen
Angivelse; kjørte da ved Tolv-Tiden til ham og gav
Tjeneren mit Visitkort. Han bad mig vente i en smal
Stue med Bogreoler. Der gik næsten en Time, saa kom
Gesandten, saa' ikke paa mig, tog en Bog og vilde
forlade Værelset uden et Ord, da jeg sagde: Goddag. -
Hvad vil De? - Jeg vilde gerne tale
med Deres Excellence. - Jeg modtager Ingen nu. - Jeg
vidste det ikke; jeg har set efter i Adressebogen,
naar det var Deres Excellences Modtagelsestid, men der
stod Ingenting derom. - Advokater har Modtagelsestid,
Læger har Modtagelsestid; en kongelig dansk Gesandt
har ikke Modtagelsestid. - Ligemeget hvad det kaldes,
naar kan jeg blive indladt? - De kan komme igen
imorgen Kl. 12. - Det var altsaa underligt nok netop
paa den Tid, paa hvilken jeg blev afvist, at Gesandten
var tilgængelig.</p>

<p>Næste Dag tog jeg en Droske og kørte paany den lange
Vej. Denne Gang behøvede jeg ikke at vente. Gesandten
kom straks, men yderst ophidset: "De har ikke passet
den Tid, jeg opgav Dem". Jeg saa paa mit Uhr; Klokken
var fem Minutter over tolv. Jeg svarte da: Det er
muligt, at der er gaaet nogle Minutter over Tiden;
det er vanskeligt at passe Klokkeslettet saa nøje
med de lange Afstande i Berlin og naar man kører. -
Det lader sig overmaade godt passe. Naar jeg gjorde
Dem Deres Ret, saa tog jeg aldeles ikke imod Dem. -
Ja, gør De mig endelig min Ret! Min Taalmodighed er
ikke uudtømmelig. - Hvilken Tone! Hvad vilde De mig
ellers? - Det Hele jeg vilde have, er et Bevis for,
at jeg er dansk. - At De taler dansk, kan jeg høre;
men om De er dansk Undersaat, og hvad eller hvem
De ellers er, véd jeg ikke noget om, kan altsaa
Ingenting attestere. - Jeg troede, jeg var kendt. 
Jeg har afleveret mit Visitkort.</p>

<p>Dér kom jeg galt afsted; thi med en uforlignelig
Hovedbevægelse, der udtrykte Fornemhedens hele
Ringeagt, gav Gesandten mig det Svar: Jeg læser aldrig
Visitkort. - Nu blev Hr. von Quaade mig for stor; jeg
rejste mig og sagde heftigt: Ja, ja da, nu gaar jeg,
Farvel! - Overrasket udbrød Gesandten: Men naar De
gaar nu, saa faar De jo ikke Deres Ærende udrettet. -
Naturligvis ikke. Ved Attesten
vilde jeg kunne spare et Par hundrede Mark. Men hvis
De troer, jeg for den Sums Skyld lader mig behandle,
som De har behandlet mig, tager De grundigt fejl. -
Forbløffet sagde Hr. von Quaade: Men hvem er De da? -
Jeg nævnte mit Navn, og neppe havde jeg sagt det,
før Gesandten var som forvandlet: Men saa kender
vi jo hinanden, ikke sandt? Vær saa god at komme
indenfor. Jeg troede, De var en Haandværkssvend. 
Her løber jo saa mange og plager mig.</p>

<p>Jeg erfor da deraf, hvad Modtagelse en Haandværker
plejede at faa hos den danske Gesandt.</p>

<p>Hr. von Quaade førte mig ind i sin Dagligstue, skrev
Attesten til mig, satte Segl under den, og da der
faldt et Par Draaber Lak ved Siden af paa Papiret,
rev han trods mine Protester Dokumentet itu, og skrev
med endnu større Omhu et nyt Bevis, som blev endnu
sirligere udstyret med Legationens store Segl.</p>

<p><pb n="16" />.</p>

<p>Det var ikke de politiske Personligheder, der kom
til at betyde mest for mig i den Tid, jeg levede
mig ind i Berlin. Det var kun for Offentligheden,
at de betydede mest.</p>

<p>Langt stærkere stod min Hu til Tankens og Kunstens
Personligheder og til de Private, der kom mig
venskabeligt i Møde.</p>

<p>En fornem russisk Godsejer, Hr. von Leeden, der havde
været Officer, men var traadt ud af Hæren, da han
med sine radikale Anskuelser ikke kunde finde sig i
Disciplinen, tog mig med til en Række Forelæsninger,
som Filosofen Engen Dühring holdt om den Forfølgelse,
de professionelle Videnskabsdyrkere til alle Tider
havde udøvet mod selvstændige Tænkere. Hr. von Leeden
kendte Dühring
personligt og beundrede ham. Skønt jeg med Udbytte 
havde læst adskilligt af denne Filosof, skønt endvidere
hans Blindhed og hans nyligt stedfundne Fjernelse fra
Universitetet vakte Medfølelse, og skønt hans stærke
Betoning af Livets Værd trods al hans personlige
Modgang røbede en tiltalende Aandsstyrke, var
Foredragene altfor gennemtrængte af sygelig Bitterhed
og personligt Nag til at kunne gøre noget Indtryk
paa mig. Hvad Duhring end talte om, Sokrates eller
Giordano Bruno, Auguste Comte eller Robert von Mayr,
altid saa han hvad der var hændt disse Mænd i Lys
af sin egen Skæbne. Selv for Sokrates's Død havde
Professorerne ("der i Datiden kaldtes Sofister")
det egentlige Ansvar.</p>

<p>Det var mod Helmholtz at Anklagen for at have tilranet
sig Robert v. Mayrs Opdagelse var rettet, men det var
Fru Augusta Helmholtz, hvem Dühring egentlig vilde
tillivs, da det var hende, der skulde have fordrevet
ham fra hans Stilling som Lærer ved Victoria-Lyceet. I
hans Bidskhed var der noget, som mange Aar senere
August Strindberg kunde minde om, naar han troede
sig modarbejdet eller forfulgt.</p>

<p>Dühring var en original og højtudviklet Aand, men i
sin Polemik røbede han undertiden en næsten vanvittig
Uforstand (saaledes i sine Anfald paa Lessing og
Goethe) og samtidigt en Grundsum af Raahed, som
skræmte. Det lykkedes da ikke Hr. von Leeden at
omvende mig til ham.</p>

<p>Der var i Berlin en anden Filosof, som tiltrak mig
og hvis Bekendtskab jeg ønskede at gøre. Han havde
just ikke af Dühring faaet noget godt Skudsmaal;
thi denne havde offentlig sammenlignet ham med
Mordpæderasten Jastrow, der for nogle Aar siden
var bleven henrettet. Det var Eduard von Hartmann,
Forfatteren til Det Ubevidstes Filosofi, et Værk,
der trods dets vanskelige Form var slaaet saaledes
igennem, at det i ti Aar havde oplevet otte Oplag og
var blevet oversat paa Russisk og Fransk.</p>

<p>Hartmann stod da paa sin Berømmelses Højde. Hans Navn
lyste over det tyske Aandsliv. Det var ikke synderlig
overdrevent, naar det i en af Spielhagens Romaner
fra den Tid blev sagt af en ung Dame, at Hartmann,
Bismarck og Wagner var de tre Personer, der bestemte
det nye Tysklands Fysiognomi. Han blev bekæmpet med
Lidenskab, men læst som ingen anden Tænker; man fulgte
med Opmærksomhed hvad der kom fra hans Pen.</p>

<p>Det gik ham modsat hans lidt yngre Samtidige
Nietzsche. Medens Nietzsches første Skrifter ingen
Opsigt gjorde, ja medens han i levende Live ganske
oversaas, saa først hans Død gav Signalet til et
Verdensry for ham; gjorde Hartmanns første Værk en
uhørt Opsigt, saa han med ét Slag blev berømt. Senere
udviklede han sig stedse mere. Ikke des mindre sank
hans Ry bestandigt, og ved sin Død var han næsten
glemt.</p>

<p>Jeg skyldte ham personligt just ikke stort, maaske alt
i alt min Fortrolighed med Ideen om det Ubevidste som
Grundmagt; men hans Personlighed havde paa Afstand
fængslet mig, senest hans Bog om Kristendommens
Selvopløsning. Til Gengæld havde enkelte af hans
mindre Arbejder frastødt mig stærkt, saaledes det
filistrøse Angreb paa Shakespeare i hans Skrift om
Romeo og Julie.</p>

<p>Ogsaa Hartmanns Skæbne vakte Medfølelse. Den Knælidelse, 
der havde tvunget ham til at opgive sin Stilling som 
Artilleriofficer, umuliggjorde ham at bevæge sig og tvang 
ham til et ensomt og ensformigt Liv. Jeg søgte da ham.</p>

<p>Han laa udstrakt paa sin Seng i sin Lejlighed udenfor
Byen i Schönhäuser-Allee. Et svært brunt Skæg flød
ned over det brede Bryst; Øjnene var smukke. Medens
hans Aand havde et metafysisk Præg og ikke manglede et
fantastisk Sving, var hans Stemme noget tør og
upoetisk. Han tog venligt imod mig, indlod sig
ogsaa med mig om sin Lære. Jeg havde ikke ret
kunnet tage hans Fantasier alvorligt om Verdens
endelige Forløsning og Guds endelige Forløsning
fra Verden, denne hele Åandsfilosofi, der bevægede
sig i lutter kristelige Kunstord hos en Filosof som
var afgjort kristendomsfjern. Faa mine Spørgsmaal
svarte han, det tidligt havde været ham klart,
at Verdensprocessen maatte have et Maal, dette
Maal kunde ikke være positivt, ikke være almen
Lyksalighed, som var umulig og værdiløs, det maatte
være negativt. Den almene Forløsning maatte falde
sammen med Verdensundergangen. Og denne Forløsning var
lige saa meget Guds Formaal som Verdens Formaal; thi
Gud, der i alle de enkelte Mennesker havde baaret hele
Verdens Lidelse gennem Tiderne, stundede, ogsaa han,
mod Forløsning og opnaaede den tilsidst. I Verden var
jo det Onde overvejende, men naar Verden var endelig,
vilde Guds Usalighed ikke vare evigt.</p>

<p>Jeg hørte derpaa som paa et Digt; det interesserede
mig ikke anderledes. Grundlaget for dette Digt var
jo Læren om at Livet var et Onde og den Verden, vi
kender, i Bund og Grund slet. Men jeg havde fulgt
de Opsummeringer af Lyst- og Ulystfornemmelserne i
Menneskelivet, som fandtes i de tyske Pessimisters
Skrifter, og fundet dem ganske vilkaarlige, da der
fattedes en Maalestok for Værdien af den enkelte Lyst
og Ulyst. Og hvad Verdensaltet angik, var det min
Anskuelse, at Verden saa lidet var god eller slet,
som den var blaa eller gul; disse Ord kunde slet ikke
anvendes paa den.</p>

<p><pb n="17" />.</p>

<p>I de følgende Samtaler, jeg havde med Eduard von
Hartmann var to Ting mig paafaldende.</p>

<p>Først Arten af hans Patriotisme. Den var drøj,
selvbehagelig, ikke synderlig forskellig fra
den almindelige tyske Spidsborgers, baaret af
Overbevisningen om at de Tyske uden videre var
Jordens ypperste Folk, tysk Videnskab og Kunst
i enhver Henseende de første osv. Det syntes mig
besynderligt hos en Filosof.</p>

<p>Dernæst Arten af hans Ærgerrighed. Atter og atter kom
han tilbage til at hans Samtidige ikke anerkendte ham
som han fortjente. I Tidsskrifter og Aviser blev han
af pur Misundelse - han sagde Ordet Neid med en ganske
særegen Betoning - tiet ihjel, fik aldrig den Ros,
som tilkom ham.</p>

<p>Var der nu noget, hvortil jeg i min Omgang med
de Hundreder af Forfattere, jeg havde kendt, var
bleven vant, saa var det disse Klager. Ingen hører
dem oftere end en Kritiker, der jo til en vis Grad
har det i sin Magt at raade Bod paa den Ulykke,
hvorover der saa haardeligt jamres. Han føler sig
tidligt som Doktor ved Hospitalet for de syge og
Saarede Forfængeligheder. Men det var mig i Berlin
forbeholdt, for første Gang at høre disse Klager
af Forfatterne i et Verdenssprog og, som i dette
Tilfælde, af en Forfatter, hvis Ry gik over Jorden,
en mystisk Naturfilosof, hvis Tanker omspændte Altet.</p>

<p>Eduard von Hartmann havde da sin Bog Phänomenologie
des sittlichen Bewusstseins under Trykken, og det var 
ham vigtigt at faa den offentligt omtalt af mig. 
Dersom jeg var villig til at henlede Opmærksomheden 
paa den, skulde jeg faa Bogen tilsendt, før den udkom. 
Jeg vægrede mig saa længe det gik an, idet jeg hævdede, 
at fuld Sagkyndighed besad jeg kun paa det rent 
literære Omraade. Men
imidlertid havde Hartmann erfaret, at jeg var bleven
Medarbejder af det store engelske Ugeskrift Academy,
og fra det Øjeblik af, da dette rygtedes i Berlin,
blev ikke blot fra hans, men fra adskillige meget
notable Forfatteres Side det venskabelige Forhold
til mig saare indtrængende. Det hændte mig, at jeg
blev indbudt til et stort og yppigt Aftenselskab,
fik Fruen tilbords, skønt jeg ikke var første Gang i
Huset, og skønt jeg var meget langt fra at være den
anseligste Gæst, at Fruen dernæst efter mange Omsvøb
og Artigheder fik Talen ført hen paa, hvor nyttig en
Omtale i Academy vilde være for hendes Mands nye Bog,
ja det hændte, at efter dette Fruens venlige Fingerpeg
Gemalen selv, som ikke altid lige nøje huskede den
med Fruen aftalte Slagplan, efter Bordet gav mig en
Variation af samme Tema.</p>

<p>Jeg forsøgte overfor Hartmann at komme uden om
den Vanskelighed at skulle rose paa Bestilling,
idet jeg en Aften lovede ham en kortere Notits;
men næste Morgen modtog jeg et Brev fra ham, hvori
han fremhævede, at med en kortere Notits var han
ikke tjent; han maatte udbede sig en omstændelig
Artikel. Jeg havde anmodet ham om, dog ikke at
give sin nye Bog en saa lang og afskrækkende
Titel, hvilende paa det uforstaaelige Fremmedord
Phänomenologie; jeg maatte smile, da han i samme
Brev, hvori han opretholdt sit Krav paa en længere
Artikel, belærte mig om, at han ikke gik paa Jagt
efter Popularitet, ikke valgte sine Titler med den
halvdannede Læser for Øje osv., ret som var det
for min Skyld, jeg havde anmodet ham om at ændre
Bogens Navn. Senere kom han øjensynligt til en bedre
Erkendelse, thi allerede i andet Oplag strøg han af
Titlen det fremmede Ord.</p>

<p>I sit store Værk om Eduard von Hartmanns filosofiske
System tager Dr. Arthur Drews med en vis Ret den
fremragende Tænker i Forsvar mod det Smædeord
Reklamefilosofen, som Modstandere heftede ved ham paa 
Grund af de Prospekter, som Hartmanns Forlægger udgav, 
og hvori alle mulige Domme, der nogensinde og nogetsteds
var fældede over Forfatteren og hans Værker, blev
forelagte Publikum. Men saa helt udelagtig i disse
Prospekters Tilblivelse, som Dr. Drews gør Hartmann,
var han visselig ikke. De sysselsatte ham meget.</p>

<p>Jeg oplevede i Berlin et pudsigt Vidnesbyrd derom. 
I 1877 ankom til Byen (vistnok fra Amerika, dog maaske
ogsaa fra en Provinsby) en gammel, fin og klog,
men i Hovedstaden vejvild Mand, ved Navn Ernst Kapp,
der havde skrevet en højst værdifuld Bog Grundlinien
einer Philosophie der Technik, en Fremstilling af de
menneskelige Redskabers Udviklingshistorie fra Kilen,
Hammeren og Øksen til de sindrigste moderne Maskiner -
en Ide, der i vore Dage er bleven behandlet af Remy de
Gourmont i Une Loi de Constance intellectuelle. Ernst
Kapp gik for at henlede Opmærksomheden paa sit Livs
Arbejde til forskellige Mænd, hvis Navn han kendte,
og bad dem, om muligt, gøre noget for ham, kom
deriblandt ogsaa til mig, der ikke mægtede stort,
og til Hartmann, der mægtede adskilligt mere. Men
denne forstod Sagen omvendt. Han satte foreløbigt
den gamle Kapp i Arbejde for sin egen Hæder. Netop
da skulde der udsendes et udførligt Prospekt med
Udtog af Anmeldelser fra Tyskland og Udlandet,
fra den ny og den gamle Verden, og af disse skulde
der drages størst mulig Nytte. De burde ordnes i
Grupper, de lovprisende, de neutrale, de dadlende og
nedrakkende. Nogle af dem kunde tjene to Gange; man
skrev f. Eks. over ét Uddrag: "Professor, Dr. Lasson
siger", over et andet: "I Deutsche Rundschau hedder
det", skønt Talen var om en og samme Artikel. Et
vigtigt Spørgsmaal var det fremdeles, i hvad Orden
Brudstykkerne skulde følge. Burde man
gynde med at slaa Forfatterens Betydning fast gennem
de stærkeste Lovord for overvældende Genialitet, og
saa slutte med Haansord, der tabte sig som Soldaternes
Smædeviser bag Triumfatorens Vogn, eller var den
omvendte Orden at foretrække? Den gamle Ernst Kapp
fik meget Hovedbrud dermed. Endelig blev Sagen ordnet
saaledes, at man begyndte med Mordpæderasten Jastrow
(i Dührings Angreb paa Hartmann) for at ende med
de stærkeste og mest gennemtrængende Basunstød for
Geniet, der overstraalede alle Medbejlere og satte
Tidsskel.</p>

<p>Intet ligger eller laa mig fjernere end at bedømme en
overlegen Aand, saa selvstændig og lærerig som Eduard
von Hartmanns, efter smaa menneskelige Svagheder,
der naturligt udviklede sig hos Den, der, mishandlet
ved et Slag af Skæbnen, var udespærret fra virksom
Deltagelse i Samfundslivet og henvist til sig selv
og til sit eget.</p>

<p>Jeg er da ogsaa altid vedblevet at læse Hartmanns
Bøger opmærksomt og af dem at tilegne mig, hvad der
kunde give mine egne Tanker Næring; men jeg trak
mig dengang tilbage fra hans Person, da jeg følte
mig mindre beriget end benyttet ved den personlige
Omgang.</p>

<p><pb n="18" />.</p>

<p>Der var andre og yngre Tænkere, med hvem jeg snart
kom i venskabelig Forbindelse. Gennem Steinthal
lærte jeg en ung Filosof at kende, med hvem jeg
indtraadte i et meget livligt og stadigt aandeligt
Samkvem, Friedrich Paulsen. Paulsen er nu en højtanset
Professor i Filosofi ved Berlineruniversitetet, som
han trods Tilbud andetsteds fra, da han var yngre,
aldrig har villet forlade. Han var da en ung Doktor,
som mange Eftermiddage hentede mig til en Spadseretur
i Thiergarten.
Friedrich Paulsen gennemløb i de Aar, jeg levede i
Berlin, flere Udviklingstrin. Da jeg lærte ham at
kende, var han en lidenskabelig Beundrer af Stuart
Mill og stærkt optaget af den engelske Retning i
Filosofien. Senere gik han sine egne Veje og gjorde
et Sving over mod den kristelige Socialisme. Paulsen
er en Slesviger (fra Nordfriesland), men helt
og holdent tilhørende den tyske og fremmed for
den skandinaviske Dannelseskres, en Mand med et
Lutherfysiognomi og en Holdning, som nedstammede
han fra kraftige og selvstændige Bønder. Omgangen
med ham var befrugtende for mig. Vi traf hinanden
maaske netop paa et Tidspunkt i vort Liv, hvor vi
nogen Tid kuride være noget for hinanden. Levende
i en Kres, hvor det saakaldte Frisind blev højt
skattet, var Paulsen paa sin Post mod det Filisteri,
hvortil det forfaldt. Særligt var den Berlinske
Presse ham højligt imod, og han var uudtømmelig i
Paavisning af dens Brøst. Vistnok gennem ham lærte
jeg Wuttke's betydelige og nedslaaende Bog at kende
Die deutschen Zeitschriften und die Entstehung der
öffentlichen Meinung, en Bog, der har Gyldighed
langt ud over det tyske Rige. Meget optaget var
Paulsen i hine Kulturkampens Dage af den Uret,
der gjordes det katolske Parti. Han gik saa vidt,
at han foretrak den katolske Art af Religiøsitet
for den protestantiske. Særligt den protestantiske
Søndagsprædiken var ham imod. De lutherske Præster
har prædiket Religionen ud af Sjælene, sagde han
tidt. Og han priste paa Prædikenens Bekostning Messe
og Orgelspil.</p>

<p>Paulsen var en yderst skarpsindig Erkendelsesfilosof,
god at faa Forstand af. Men han var i sit inderste
Væsen en Moralist. Det var derfor intet Under,
at han kun nogle og fyrretyve Aar gammel, skrev
sin Etik. Han anvendte moralske Grundbegreber med
Sikkerhed og Fasthed.</p>

<p>Paulsen hørte dengang ikke til dem, som betragtede
Oprettelsen af det tyske Rige som en stor Bedrift. 
Han tillagde ikke, hvad han kaldte diese
äussere Zusammenballung der deutschen Staaten
nogen overordentlig Betydning. Han fandt, at Kants
og Goethes Tidsalder var en større Tid end denne,
skønt den af Historieskriverne betegnedes som
Søndersplittelsens usalige Tidsrum. Han udbrød en Dag:
Hvad vilde Herder sige til dette Prøjservæsen! Om end
ganske gennemtrængt af den ypperste tyske Kultur var
han saa fordomsfri overfor den franske, at han paa
en Udstilling af tyske og franske Slagmalerier fra
den sidste Krig stillede Neuville's Krigsbilleder
himmelhøjt over Camphausens og Bleibtreu's. Det var
i hine den tyske Selvfølelses opbrusende Dage ikke
en saa naturlig Ting som i senere Tider.</p>

<p>Paulsens Væsen var Djærvhed, men en Djærvhed, der
havde sit Smil og sin Ynde.</p>

<p><pb n="19" />.</p>

<p>Hos ham traf jeg enkelte unge Filosofer som Bruno
Erdmann og den sjældent skarpttænkende og selvstændige
Tönnies, der begge senere har gjort deres Navne
bekendte.</p>

<p>Til hans Kres hørte ogsaa en højst indtagende
og hjertevindende ung Mand, Dr. Johan Heller,
Privatdocent ved Berlineruniversitetet, høj og slank,
lidt foroverbøjet, en af dem, hvis blotte Indtræden
i en Stue fornøjer. Han havde været Lærer for den
unge Prins Wilhelm, den nuværende tyske Kejser, og
ledsaget den da tyveaarige unge Fyrste paa hans Rejse
til England. Han havde ikke modtaget et Indtryk af
ham, som svarer til det, Kejseren senere har gjort
paa sit Folks Fantasi. Efter hans Opfattelse kunde
Prinsen vel Engelsk som Tysk, da hans Moder var
engelsk, og han talte ret godt Fransk, var ogsaa
blevet stoppet og proppet med en Mængde Kundskab og
Videnskab af forskelligste
Art; men intet af dette var blevet levende Virkelighed
i ham. Da Heller havde god Dømmekraft, maa det
antages, at Prinsen forholdsvis sent er modnet.</p>

<p>Jeg kom til at holde saa meget af Dr. Heller, at
jeg stadigt gik paa Hospitalet og forhørte mig om
hans Befindende, da han pludseligt blev syg. Det var
et Slag for mig, da jeg en Morgen til Svar paa min
Forespørgsel af Sygeplejersken fik Svaret: Dr. Heller
døde iaftes. - Saa megen Forstand og Dannelse, saa
megen medfødt Gratie i Væsen dræbtes i Spiren uden
at sætte Frugt eller efterlade sig Spor andensteds
end i nogle Samtidiges Erindring.</p>

<p><pb n="20" />.</p>

<p>Paa egen Haand gjorde jeg Bekendtskab med en ung
Tænker, der senere blev næsten berømt blot ved den
Forbindelse, hvori hans Navn blev sat med et andet
større Navn. En Dag traadte ind til mig en ung Mand
med distingveret Ydre og mørkt tætklippet Haar, der
forestillede sig som Dr. Paul Rée, Forfatter af en
Bog Der Ursprang der moralischen Empfindungen (1877),
som han overbragte. Bogen var et flittigt og lødigt
Arbejde, men indeholdt intet synderlig Nyt for den,
der var inde i de engelske Empirikeres Skrifter.</p>

<p>Da han havde talt nogen Tid med mig om sine
Grundtanker, sagde han: Tillader De, at jeg indfører
en ung Pige hos Dem, som er i høj Grad filosofisk
begavet og har gjort alvorlige Studier? - Meget
gerne. - Det er en tyveaarig Russerinde, hendes
Navn er Lou von Salomé. Vi har allerede i længere
Tid gjort Rejser sammen, Men der er én Ting, jeg
maa sige Dem straks; hun er ikke min Elskerinde. -
Deres Meddelelse var overflødig, svarte jeg. Deres
Forhold til den unge Dame er mig uvedkommende, og jeg
nærede ingen Formodninger. Men da De taler saa aabent
til mig, saa sig mig, om den unge Piges Slægtninge
intet har imod, at De og hun saaledes rejser omkring
i Europa? - Nej, sagde han, jeg har et saa solidt
Renommée, at Ingen tager det ilde op.</p>

<p>Kort Tid derefter bragte han mig en Pakke med lyriske
Digte og bad mig indtrængende at læse dem og sige
ham min Mening om deres Værdi. Det var Digte af
Frøken von Salomé, der skønt Russerinde skrev Tysk,
ja tyske Vers, og til min Forundring var det lutter
sværmeriske Digte, alle rettede til en Mand, om hvis
Identitet jeg ikke kunde være i Tvivl, siden Rée's
Ydre, hans Holdning, hans Ansigtstræk var livagtigt
skildrede i dem.</p>

<p>Han havde da allerede bragt den unge Dame, en høj
og tiltalende Blondine, mærkeligt inde i Filosofi,
paa det Tidspunkt især en Kenderinde og Beundrerinde
af Schopenhauer. Hendes aandelige Udvikling havde,
som jeg erfor, gjort det stærkeste Indtryk paa en hel
Kres af unge Docenter ved Berlineruniversitetet. Mænd
som Dr. Otto Seek, den senere bekendte Historiker,
talte ikke mindre anerkendende om hende end Dr. Rée.</p>

<p>Hun og han havde da et Samliv med Nietzsche i Sorrento
bag sig. De skulde et Tiaar derefter begge blive
berømte ved deres Forhold til ham. Det eneste Digt,
Nietzsche har udsat for Kor og Orkester, er en Hymne
til Livet af hende, og efter Nietzsches Udsagn har
Rées Bog om de moralske Følelsers Udspring vakt
hans egne Tanker til punktuel Modsigelse. Sikkert
har imidlertid Tankegangen hos Rée en Tid lang ikke
vakt alene Modsigelse hos Nietzsche*), og en kort
Tid synes ogsaa Frøken von Salomé som</p>

<p>*) Samlede Skrifter VII 620.</p>

<p>hans Elev at have gjort et vist Indtryk paa ham,
indtil det snart kom til Brud dem imellem.</p>

<p><pb n="21" />.</p>

<p>Et af de Huse, hvor jeg straks efter min Ankomst
følte mig bedst tilpas, var den udmærkede Advokat,
Justizrath John Simsons.</p>

<p>John Simson var en yngre Broder til den berømte Martin
Eduard Simson, Præsident for Nationalforsamlingen
i Frankfurt 1848, senere for den prøjsiske Landdag,
og paa dette Tidspunkt for den i Leipzig oprettede
Rigsret. Han stammede fra Königsberg, var en svær,
meget smuk Mand, med prægtige Øjne og en klog
Skaldepande. Han havde et Hjerte af Guld. Blot det at
være i hans Nærhed var behageligt. Han bragte sund
Sans, uendelig Godmodighed, et godt Hoveds sikre
Skemt med sig. Mest tiltalte dog den overstrømmende
Hjertelighed hos en saa klog Mand. Den var da
heller ikke mulig uden en Grundsum af tiltalende
Naivetet. Tiltrods for at han som Advokat havde gjort
et umaadeligt Antal Forbryderes Bekendtskab og sad
inde med stor og solid Menneskekundskab, kunde han
nu og da udtrykke sig barnligt. Men han var af dem,
der gjorde En glad blot ved at holde af En. Og han var
saa indtagende, fordi han forenede den ligefremmeste
Hengivenhed med de stiveste gammeldags Former. Han
brugte uden et Smil i Tiltale til mig, der var en
Snes Aar yngre end han, Udtryk, som til Nød kunde
været paa deres Plads, henvendte til en ældgammel
eller fyrstelig Beskytter. Nein, mein verehrter
Gönner! og deslige.</p>

<p>John Simson var en Madkender og Vinkender af Rang, og det 
bidrog til det Velbefindende, man følte i hans Ungkarlehjem, 
at man ingensteds fik saa udsøgte Ting at spise
og at drikke. Som en meget formuende Mand saa
han oftere Gæster hos sig, især sine Byesbørn
fra Königsberg. I hans Hus traf jeg f. Eks. fra
først af Billedhuggeren Siemering og Malerne Gräf
og Brausewetter, alle fra denne By. Men han kendte
iøvrigt saa at sige hele Berlin, var kommen i Berøring
med Alverden fra Statsmænd og Kunstnere til det
laveste Forbryderpak.</p>

<p>En Dag traadte han ind til mig med yderst oprømt Mine:
George, mein Herzensjung! Ønsk mig til Lykke, jeg
har et vanskeligt og subtilt Arbejde bag mig. Jeg
har idag reddet et Menneskes Hoved og faaet ham
pure frikendt. - Hvor kunde saa dræbende en Mistanke
samle sig mod en Uskyldig? - En Uskyldig! George, min
Ven? Er De forrykt? Hvad Ære var der da ved det! Min
Klient er det værste Krapyl, der har gaaet paa to
Ben. Han har slaaet sin Kone ihjel saa vist som jeg
staar her. Deri laa jo netop Vanskeligheden ved at
forsvare ham og især med et saadant Resultat. Men
tænk Dem! Slubberten takkede mig ikke engang, da det
Hele var forbi, han, som dog skylder mig sit Liv. Jeg
sætter naturligvis ikke megen Pris paa Tak fra de
Læber: men saa megen Velopdragenhed kunde han dog
have vist. - Og Simson udviklede mig, at Talen var om
Ejeren af en Forretning for Insektforgiftning kaldet
Mykothanatos, hvis Hustru var fundet dræbt af Gift,
mens Ægtemanden, der bevisligt forud havde givet en
anden Kvinde Ægteskabsløfte, paastod, at hun havde
villet tage sig selv af Dage, og at han paa hendes
indstændige Bøn alene havde ladet sine Gemmer med
Gift staa aabne.</p>

<p>Simson havde saa pudsige Udtryk for Misbilligelse
som for Agtelse og udtalte dem uden et Smil. Til
en Forfatter, der lige havde opgivet en Forlægger,
om hvis Redelighed han efter Forfatteres Vane nærede
Tvivl, for at træde i Forbindelse med en ny, til hvem
han efter Forfatteres Vane
knyttede megen uhjemlet Forhaabning, sagde Simson:
Tilfredsheden med Deres ny Forlægger gør Deres Hjerte
Ære; jeg har netop nylig havt en Sag at føre mod ham,
og uden afgjort Held; er ist hart um die Ecke des
Zuchthauses herumgekommen.</p>

<p>Faldt Talen paa Forholdet mellem de to Køn, kunde
Simsons Naivetet vise sig i det klædeligste Lys. Han
troede paa alle tvivlsomme Forholds Uskyldighed. En
ældre Maler, en fin Mand, var bleven indviklet i en
uhyggelig og modbydelig Pengeafpresnings-Sag. Tilsidst
blev han anklaget for Mened; han havde nemlig svoret,
ikke at have staaet i Forhold til en Model, hvem han
bevisligt aldrig kunde løsrive sig fra, med hvem han
foretog sine Rejser og hvem han stadigt afbildede
nøgen. At Manden burde reddes, ifald det blot var
muligt, det var klart. Hans værste Skyld var den,
ved et fortvivlet Middel at have villet undgaa
en Skandale, ondskabsfulde Mennesker vilde styrte
ham i. Men Simson var fuldt og fast overbevist om,
at Malerens Forbindelse med Modellen tiltrods for
de mest overbevisende Indicier havde været et rent
kunstnerisk. Og han indviklede sig i de sindrigste
Teorier om, hvorledes Forholdet mellem Kunstner
og Model var et Forhold af ganske, ganske særegen
Art, uden Sammenligning med noget andet Forhold
paa Jorden, Teorier, som vilde have vundet Bifald
hos Billedhuggeren Rubeck i Ibsens sidste Drama,
men ikke kunde godkendes af Andre.</p>

<p>Trods Simsons ubetingede Diskretion havde man det
Indtryk, at han, smuk og indtagende som han var,
i sine yngre Dage havde været en Mand, i hvem mange
Kvinder fandt Behag. Han sagde aldrig et Ord om sit
Forhold til det andet Køn. Men da Talen en Dag faldt
paa en Mand, der var bleven beskyldt for dette eller
hint, med Hensyn til hvilket Simson kraftigt tog ham
i Forsvar, og jeg saa
sagde: De vil dog ikke negte, at han har en Svaghed
for Kvinder, svarte Simson med denne morsomme og mig
ganske nye Anvendelse af et Horatsisk Vers: Ej hvad!</p>

<p>   Hanc veniam petimus damusque vicissim.</p>

<p>En Dag kom Simson til mig med nedslaaede Miner:
George, mein verehrter Gönner! denne Dag er den
tristeste i mit Liv! - Hvad er der dog hændt? - Tænk
Dem, jeg stiger op paa en Sporvogn; den er fuldt
besat; jeg bliver udenfor; da rejser en ung Dame
sig fra sin Plads og tilbyder mig den. Jeg afslaar
naturligvis. Men hun bliver ved sit med Udbruddet:
Dem Alter die Ehre!</p>

<p>Han var da ikke stort over 50 Aar, men saa adskilligt
ældre ud, og blev sig først ved den unge Piges
Artighed sit Udseende bevidst.</p>

<p>Han levede ikke ti Aar derefter, blev altsaa ikke
gammel. Savnet blev han af de mange, hvem han havde
været en Ven, og af de sikkert ikke faa, smaa fattige
Embedsmænd og Kunstnere i hans Kres, for hvem han
havde været et Forsyn.</p>

<p><pb n="22" />.</p>

<p>Rudolf Siemering var den første Billedhugger, jeg
i Berlin lærte at kende.*) Hans solide, djærve,
østprøjsiske Væsen var vindende, og jeg følte mig
tiltalt af hans Kunst, der uden egenlig Genialitet var
alvorlig og ægte. Efter lange Kampe var han trængt
igennem, havde store Bestillinger til Tyskland
(Luthermonument, Gräfemonument) og særligt til Amerika, 
hvor han var slaaet an. Snart udnævntes han til Bestyrer 
af Rauchmuseet, og opslog sin Bolig derved. Man</p>

<p>*) Samlede Skrifter XIV 360.</p>

<p>trivedes i hans Hjem; hans Hustru var sjældent smuk
og fintdannet, dennes Søster var det neppe mindre,
og Svogeren Dr. Lewin, som skrev i Die Gegenwart,
var en Kunstkritiker af meget høj Rang, som havde
Mod til Ros over det endnu ikke anerkendte. Han døde
desværre ung.</p>

<p>Af de gamle store Kunstnere saa jeg ret jævnlig
Adolf Menzel, som var imødekommende og trods
sin tilsyneladende Barskhed baade elskværdig og
barnlig. Ganske urimelig var han i sine affærdigende
Domme over de franske Impressionister; men hans
Modtagelighed strakte sig ikke ud over Grænserne
for hans eget Talent. Det var lærerigt for mig at se
det gamle Prøjsens Aand legemliggjort i en moderne
Kunstner.</p>

<p>Ludwig Knaus, der jo ikke kunde maale sig med ham,
men dog indgød Respekt og Sympati, traf jeg nu
og da i literære Krese. Blandt ringere Malere saa
jeg tidt hos Simson den nævnte Königsberger Otto
Brausewetter, en lang, mager Mand med uredt Haar,
som havde godmodigt Lune og naturligt Vid. Han gjorde
store Historiemalerier i noget gammeldags Stil,
først mere romantisk, saa mere realistisk holdte.</p>

<p>Dog ganske kort efter min Bosættelse i Berlin lærte
jeg en Kres af yngre Kunstnere at kende.</p>

<p>Bjørnstjerne Bjørnson, der meget jævnligt skrev
til mig og hvis rige, virksomme Sind nu aabnede
sig for mig under stadigt aandeligt Samkvem, bad
mig modtage hans attenaarige Søn Bjørn, der var
Elev ved Konservatoriet i Berlin og derefter blev
tysk Skuespiller. Den unge Bjørnson indfandt sig,
rødhaaret og frejdig med et Ansigt fuldt af Fregner,
og gjorde et oplivende Indtryk. Han traadte gerne ind
med et Smil og kastede i Almindelighed til Indledning
af Samtalen et Fotografi af sin sidste Forlovede paa
mit Skrivebord, altid en smuk Pige, som gjorde hans
Smag Ære; han forlovede sig
gerne hver Maaned eller hveranden paany. En Dag
i Marts 1878 sagde han til mig: "Tillad mig at
indføre en ung Mand hos Dem, der gerne vil male Deres
Portræt; han er 25 Aar gammel, norsk af Fødsel, men
en Verdensmand, meget velopdragen, slet ikke nogen
Nordmand".</p>

<p>Saaledes kom Christian Krohg til mig. Og da han
havde baade Bolig og Atelier sammen med en anden ung
Kunstner, paa 21 Aar, ved Navn Max Klinger, lærte
jeg samtidigt denne at kende. Og begge ret intimt;
thi paa det Portræt af mig, som Krohg da begyndte,
malte han i Reglen en halvanden Time hver Formiddag,
og Maleriet tog fulde ni Maaneder, uden derfor
at blive det Mesterværk, det maaske var blevet,
ifald Krohg havde erklæret det for færdigt, da en
Fjerdedel af Tiden var gaaet. Først syntes det nemlig
godt; senere blev det mere og mere besynderligt,
alt som Farverne antog Karakteren af Lagkage. Da
Gussow, de unge Mænds Lærer, da Berlins mest fejrede
Portrætmaler, kom for at bedømme Billedet, var han
ikke helt fornøjet, men antydede med Fingren, hvor
Maleriet for ofte var blevet forbedret. Der gik endnu
nogle Aar, før Kristian Krohg naaede sin Højde som
djærv og oprindelig Maler. At han skulde udvikle sig
til en udmærket Skribent med en altid lige sikker og
uimodstaaelig Humor, Norges første Journalist, lod
sig dengang ikke forudse. Han havde paa Ungdommens
Vis Munden fuld af Teorier, og søgte den yderligst
gaaende Synsmaade op for at vedkende sig den*).</p>

<p>Der var tre unge Kunstnere, som holdt sammen, de to 
nævnte og en Hr. von Vogtländer, der senere blev gift 
med en Datter af Kunst-Kritikeren Ludwig Pietsch. 
Denne sidste har ikke vundet Navn som de to første.</p>

<p>Max Klinger var en højst tiltrækkende Omgangsven,</p>

<p>*) Samlede Skrifter VII 672.</p>

<p>stilfærdig og dyb. Selvfølgelig var han dengang i
alle sine Anskuelser højst radikal. Skønt han straks
i sine Pennetegninger indlod sig paa Fremstillinger
af Kristi Historie, skulde dengang Ingen formode, han
nogensinde vilde naa til den Fordybelse i kristeligt
Følelsesliv, som senere Malerier af ham røber. En
Dag, da han var sysselsat med en Pennetegning: Mænd,
der omkring et Bord sidder fordybede i en eller anden
uhyggelig Plan; spurgte han: Hvad forestiller det? og
da Svaret faldt: En Falskmøntnerbande, tænker jeg -
svarte han med et Smil: Omtrent; det er Apostlene
som aftaler, at Jesu Lig skal forsvinde af Graven.</p>

<p>Klinger var dengang fortrinsvis Raderer og opnaaede
snart Mesterskab i denne sin Kunst. Han udførte dog
ogsaa adskillige Malerier, og kasserede af og til et,
der syntes os andre baade oprindeligt og fængslende,
saaledes et, der forestillede Soldater, som under en
Hagl af Granater gaar gennem en Skov. Han var iøvrigt,
som det stemmede med hans Tyveaarsalder, forelsket,
og skønt han ikke sagde et Ord derom, var det dem,
der stod ham nær, ikke vanskeligt at iagttage,
hvilken uheldig Indflydelse den Udkaarne udøvede paa
hans Velfærd. Hun plyndrede ham saa grundigt og han
elskede hende saa højt, at han tilsidst, for at kunne
give hende hver Mark, ikke spiste regelmæssigt til
Middag og blev alvorligt syg deraf. Det Hjørnetaarn i
Hohenzollernstrasse, hvor de unge Kunstnere boede paa
femte Sal - sovende paa Madrasser i selve Atelieret
- kaldtes af dem spøgefuldt for Hungertaarnet; for
Klinger blev det en kort Tid bogstaveligt dette.</p>

<p>Han rejste bort og kom igen og var rigere paa formfulde 
Indfald og Ideer end nogensinde. Han nøjedes ikke med 
en blot kunstnerisk Dannelse, læste meget og havde sin 
ganske selvstændige Smag. Af Tyskerne vurderede han den 
glemte Jean Paul, af Franskmændene Brødrene
Goncourt, særligt deres Kunstnerroman Manette
Salomon. Han havde været i Paris og faaet det
ulideligste Indtryk af Franskmændenes endnu aarvaagne
Tyskerhad. Da han hos Goupil havde spurgt, om man
vilde udstille nogle Tegninger og Raderinger af ham,
havde man til Svar spurgt ham, om han var Prøjser,
og da han skønt Sachser var for stolt til at negte
det, eftersom han vel vidste, at man mente: Tysker,
havde man bedt ham vente lidt, og var saa kommen
igen med et Kaalhovede og andet lignende Kasteskyts,
som man slyngede efter ham, da han gik.</p>

<p>At omgaaes ham og se ned i hans Indre, var som
at se ned i en Malstrøms Dyb. Man blev Vidne til,
hvorledes et Geni langsomt formede sig. Det var et
Skuespil, hvortil jeg allerede nogle Gange havde
været Vidne. Men det var lærerigt som intet andet.</p>

<p>Det var umuligt, senere i Livet at tabe Max Klinger
af Syne. I Aaret 1902 udførte han paa kun halvanden
Dag en Kolossalbyste af mig, som har Lighed og stort
kunstnerisk Værd.</p>

<p><pb n="23" />.</p>

<p>Næsten straks efter min Ankomst til Berlin gjorde jeg
Bekendtskab med en ung Musiker ved Navn Kellermann,
Elev af Liszt, begejstret for sin Kunst og for
sin Lærer. Han er den, om hvem det i min Bog Berlin
fortælles at, da han ønskede at opføre Liszts Kristus
i Berlin, hvor den aldrig var bleven spillet, men
manglede Penge til at betale de udøvende Kunstnere,
som han vilde dirigere, bragte han hver Aften
<pb n="200" /> Aviser omkring for, ludfattig som han var, at
skillinge den nødvendige Sum sammen. Og ham hændte
det, at da det tilsidst lykkedes ham og han i sin
Triumf meddelte Liszt, hvad han havde udrettet,
svarte Liszt telegrafisk med et ubetinget Forbud;
han vilde straffe Berlin
for Byens fjendtlige Holdning mod Paven, og glemte
for denne Straf den simpleste Tak og Belønning til
sin Dyrker.</p>

<p>Der var i Berlin andre Musikbegejstrede end ham,
som jeg omgikkes; de fleste var ivrige Beundrere
af Richard Wagner, der ikke forsømte Opførelserne
i Bayreuth. Blandt dem blev Købmanden Georg Meyer
mig en trofast Ven. Han skrev som ældre under Navnet
Georg Bendler yndede Romaner.</p>

<p>Jeg var i Musik om end ikke ganske en Uindviet,
dog en Usagkyndig. Men hvad der fra først af maaske
mest vandt og stemte mig for Tyskland, var den tyske
Musik. Musiken er vistnok det Omraade, hvor det,
som er ypperst og enestaaende i det tyske Sjæleliv,
lægger sig lettest tilgængeligt for Dagen. Og det
er ikke nødvendigt at høre de største eller mest
kunstnerisk fuldkomne Komponister for at fornemme den
tyske Følelses Rigdom og Dybde; den simple Folkesang
aabenbarer den. Den tyske Lied i dens Melodiøsitet
og dens Fylde er et Kraftuddrag af tysk Aand, som
Ingen modstaar. Baade Tekst og Toner kan jo blive
overfølsomme, naar Foredraget ikke er simpelt. Men
hvem der har hørt f. Eks. en Stockhausen synge, vil
sande, at den tyske Sang, som undgaar dette Skær,
er den første i Verden. Intet Folk har jo ogsaa havt
moderne Sangkomponister som det tyske.</p>

<p>Den, der engang er bleven dykket ned i den tyske Sangs
Bølger, har faaet en Daab, som aabner hans Øjne for
skjulte Værdier i den tyske Psyche og aabner hans
Øren, saa de fatter det ellers Usagte og Uhørlige i
Sjælenes indre Liv.</p>

<p><pb n="24" />.</p>

<p>Hos Simson traf jeg i Slutningen af 1878 for første Gang 
en Familie, i hvis rigt udstyrede Hus jeg under hele mit 
Ophold i Berlin blev som hjemme og i hvilket jeg lærte
en Mængde betydelige og lærerige Mennesker at
kende. Dr. Carl Bernstein, der snart blev udnævnt
til juridisk Professor ved Universitetet i Berlin,
var ligesom hans Hustru født i Odessa og opdraget
paa Russisk, men var naturaliseret Tysker og havde
habiliteret sig som Universitetsdocent. Han var
mangesidigt dannet, sad især inde med den grundigste
og omfangsrigeste franske Kultur. Ham søgte Russere
og Franskmænd i Berlin foruden de Indfødte.</p>

<p>Rig og gæstfri som han var, aabnede han sit Hus for
sine talrige Bekendte. Da han erfor, at jeg boede
skraas overfor ham, bad han mig øjeblikkeligt at
holde godt Naboskab for Fremtiden og viste mig
fra den første Dag af vort Bekendtskab til sin
Død et inderligt, opmærksomt Venskab, en taktfuld
Hengivenhed, der gjorde tryg og veltilpas. Hans
Hustru og hans Søster gav det store Hus, han førte,
dets Tiltrækning.</p>

<p>I hans smukke Lejlighed fandtes værdifulde gamle
italienske Malerier i sjældne florentinske Rammer
overfor Billeder af Sisley og Monet, men især en
Bogsamling af Rang. Carl Bernstein var en Bogelsker
uden Lige. Han havde de sjældneste og fineste Sager,
og alle hans Bøger var smagfuldt indbundne, mest i
Maroquin. Han besad f. Eks. de første Tryk af alle
Goethes Skrifter og mange første Tryk af Schillers
og andre ældre Digteres, saaledes bundne. Han ejede
Bibliofil-Udgaver af Fortidens berømte Bøger som
Erasmus af Rotterdams, og han havde læst, hvad han
besad, i Modsætning til de Bogelskere, hvem Indholdet
er ret ligegyldigt.</p>

<p>Forbunden med Carl Bernstein var ved et hjerteligt
Ungdomsvenskab Georg Treu, da Assistent ved Museet
i Berlin, tidligere ved Eremitagen i St. Petersborg,
nu den navnkundige Direktør for Skulptursamlingen i
Dresden. Georg Treu var ligesom Bernstein oprindeligt
Russer, og de to
unge Mænd havde kendt hinanden Livet igennem. Treu
havde en Tid lang ledet de tyske Udgravninger i
Olympia og paa Stedet fundet de to eneste Hoveder af
Skopas, som kendes. Han medbragte i det Bernsteinske
Hus en Sum af Kunstforstand og nye Ideer om Kunst,
som afgav et Gæringselement i Samtalerne. Før nogen
anden kæmpede han for farvet Billedhuggerkunst i
Nutiden, efterviste ogsaa, at Grækerne ingen anden
havde kendt. Da Bernstein hos mig havde gjort Klingers
Bekendtskab og denne snart var en hyppig Gæst i Huset,
blev Treu tidligt opmærksom paa Klingers store Evner
og har Livet igennem, maaske mer end nogen anden,
virket for at bane den en Tid lang omstridte Kunstner
Vejen til skyldig Anerkendelse.</p>

<p><pb n="25" />.</p>

<p>Vistnok gennem Treu blev Bernsteins Hus et
Samlingssted for Kunstkendere og Arkæologer. Der
traf man Alexander Conze, Direktøren for Berlins
Antiksamlinger, der havde en lang Række Studierejser i
Grækenland og paa de græske Øer bag sig og som havde
en Hovedandel i Gennemførelsen af de pergameniske
Udgravninger, som netop da sysselsatte den dannede
Almenhed i Tyskland. Man glædede sig over, at
Bismarck under Forhandlingerne med Tyrkiet havde
sikret Hovedstaden Originalværkerne, medens de Mænd,
der havde indgaaet Aftalerne med Grækenland angaaende
Olympia, til Bismarcks Ærgrelse havde vist det Ædelmod
at nøjes med de blotte Afstøbninger.</p>

<p>Hos Bernsteins saa jeg ogsaa Wilhelm Bode, den nu
berømte Direktør for Berlins Malerisamling, som han
har hævet til en Samling af første Rang, dengang
Leder for Afdelingen Kristelig Plastik. Hans Studier
af middelalderlig og Renæssanceskulptur i Italien er
ikke blot blevne nedlagte
i værdifulde Bøger, men har ført til Berlins
Erhvervelse af sjældne Kunstskatte, hvis Værdi man
andensteds ikke forstod. Louvre-Samlingen havde
saaledes afvist den for lange Tider siden ranede og
bortførte sienesiske Putto af Donatello som et Arbejde
fra det 18. Aarhundrede(!), da Bode købte Figuren og
gav en højere Pris for den end den, som blev krævet
af Sælgeren. Den kloge Mand, hvis Stilsans var og
er saa skarp, havde et svagt Helbred, og gentagne
haardnakkede Aarebetændelser har hindret ham i hans
Virksomhed uden dog at gøre den væsenligt Afbræk.</p>

<p>Efter ligesom Treu at have medvirket ved Udgravningerne 
i Olympia kom Adolf Furtwängler, nu en af Tysklands mest 
skattede Arkæologer, til Berlin og saas jævnligt i det 
Bernsteinske Hus. Han var fra 1880 ansat ved Museet, var 
endnu i Tyverne; men allerede saa fremragende, at han 
vakte Familiens levende Interesse.</p>

<p>Ved de store Aftenselskaber i Spielhagens Hus - han
modtog gerne en Aften hver Uge en Maaned igennem -
traf jeg første Gang den Mand, hvem Udgravningerne i
Olympia oprindeligt skyldtes, da han som Kronprinsens
tidligere Lærer havde interesseret denne for
Foretagendet, Professor Ernst Curtius, Forfatteren
af Græsk Historie. Han kom ofte til Bernsteins. Den
smukke Mand med det fine, ganske skægløse Ansigt,
uverdsligt nobel, dannede den skarpeste Modsætning
til sin Kollega Mommsen, den romerske Histories
Forfatter, hin sart, idealistisk, denne strid, ogsaa
som Historiker stadigt Realist, der interesserede
sig for Køkken og Kælder saa fuldt som for Palads-
og Tempel-Ruin, medens Curtius altid syntes at
bevæge sig i overjordiske Egne. Fru Curtius var en
anderledes kraftig og umiddelbart livfuld Natur; hun
var statelig og tiltalende, en ægte Professorhustru,
der vilde have Udbytte af sine Samtaler. Hun spurgte
En ud, ikke om det Private, men om
aandelige Ting, drøftede i det Uendelige menneskelige,
videnskabelige, kunstneriske Spørgsmaal med En,
fordomsfrit, eller dog saa fordomsfrit, som det var
muligt for en til Hoffet knyttet og stærkt upraktisk
tysk Professors Hustru at tænke. I mig, hvem hun
ellers ret godt led, troede hun af og til at spore
Tyskerhad. Men hun smilte kun af det.</p>

<p><pb n="26" />.</p>

<p>Det var jo overhovedet ikke alene af Mændene,
jeg i de nye Forhold lærte tysk Væsen at
kende. Der var blandt Kvinderne adskillige, som
gjorde stærkt og uudsletteligt Indtryk, saaledes
enkelte af Emigranternes unge Døtre, i hvis Væsen
den nordamerikanske Opdragelse paa en vindende
Maade havde frigjort og udviklet den lødige tyske
Kultur. De af Naturen vemodige og entusiastiske
havde derovre faaet vækket og skærpet deres Kritik;
de ungdommeligt friske og lattermilde havde derovre
vundet en højere Selvstændighed. Men ogsaa det
ublandet tyske Naturel kunde hos Kvinderne have
Tiltrækning ved høj Forfinelse.</p>

<p>Den udmærkede gamle Jurist Karl Georg Bruns, en af de
ypperste Romerrets-Forskere og Middelalders-Granskere,
hvis Hovedværk er Das Recht des Besitzes im
Mittelalter und in der Gegenwart, havde, selv fin
og smuk, en Hustru og en Datter, (Fru Witte) der
begge gjorde et næsten idealt Indtryk ved sjælfuld
Finhed. Den gamle Dame var lige saa smuk som den
unge; to ranke, smalle Skabninger, fra hvilke der
udstraalede Ynde, Godhed og Forstand. Det var et
haardt Slag for dem, da i 1880 Bruns pludselig døde.</p>

<p>Sjældent traf man egentlige Skønheder blandt Kvinderne
- jeg mindes kun at have set en, en ung blændende Frøken 
Schlesinger, der turde være Modellen til Lyrikens
Skikkelse paa Schapers Goethe-Mindesmærke i Berlin,
og en ung Fru von Strahlendorf fra de russiske
Østersøprovinser, der svarede til sit straalende
Navn.</p>

<p>Men jeg traf Kvinder, der allerede tilaars, mindede
mig om ældre Tiders Finhed, saaledes Fruerne Piagé
og Siegmund, der tilhørte den Mendelssohnske Kres og
under hvide Haar bevarede kvindelig Værdighed og Ynde;
disse Damer var nær beslægtede med Georg Herweghs
højsindede og tapre Hustru.</p>

<p>Blandt de Skuespillerinder, jeg i Selskabslivet
traf, maa jeg nævne en eneste, den største, Marie
Seebach, et sjældent ægte Menneske, der gjorde
et velgørende Indtryk. Hun havde som tragisk
Skuespillerinde triumferet i Hamborg, i Wien og i
München ved Dingelstedts Mønsteropførelser, havde
været gift med Sangeren August Niemann, der forlod
hende for at ægte Fru Niemann-Raabe, havde saa
spilt i Rusland, Holland og Amerika og levede nu i
Berlin. Sin hele Formue bestemte hun til Oprettelsen
af en Forsørgelsesanstalt i Weimar for fattige
Skuespillere og Skuespillerinder. Den blev aabnet
<pb n="189" />5. Hun opdrog mange unge Kvinder til Optræden
paa Scenen, deriblandt den i Finlands Teaterhistorie
fremragende Skuespillerinde, Ida Aalberg.</p>

<p>En anden udmærket Kvinde, der kom mig hjerteligt imøde
og hvem jeg mindes med Taknemmelighed trods det lidet,
jeg saa til hende, var Baronesse Senfft-Pilsach, hvis
Mand var en nær Ven af den senere Kejser Friedrich,
en Aristokrat, som var hævet over enhver smaaborgerlig
eller storborgerlig Fordom. Hans Frue havde i sit
Væsen en Varme, en abandon, som straks ved første
Møde henrev.</p>

<p>I en Købmandsfamilie, hvor de pur unge Døtre, Betty
og Sophie Wolff, sytten eller atten Aar gamle, var
Malerinder, der røbede Talent og havde Bestillinger,
tilbragte jeg gode Timer. Deres Forældres Hus mindede
mig levende
om min Valg-Kusines Hus i Kjøbenhavn, der ligeledes
var fuldt af unge, blomstrende Døtre. Deres Veninde,
Frøken Sabine Gräf, nu Maleren Lepsius's Hustru, som
selv er Malerinde, var ligeledes en yderst fin lille
Skabning, blond med mørke Øjne, der i sin ungdommelige
Sarthed og Opvakthed mindede om en fransk Pastel fra
det 18. Aarhundredes Slutning.</p>

<p><pb n="27" />.</p>

<p>I den skønne Literatur var Berthold Auerbach da
Faderskikkelsen. Tidligt indtog han en Plads i mit
aandelige Liv. Mine Kamerater og jeg havde som unge
Mennesker sværmet for Revolutionsstemningen i hans
Neues Leben. Jeg havde ikke genlæst Bogen siden da; 
men jeg mindedes den med Begejstring. Og i
Tyveaarsalderen havde jeg havt hans Roman Spinoza,
hans Dichter und Kaufmann og især hans Barfüssele
inderligt kær.</p>

<p>Jeg har andensteds skildret ham*). Her vil jeg
kun bemærke, at han i Berliner Selskabslivet var
Genstand for en vis Medfølelse paa Grund af hans
Hustrus vanskelige Karakter og paa Grund af det
ringe Hensyn, der toges til ham i et Hjem, der
intet var; men at han samtidigt var Genstand for
adskillig Skemt paa Grund af hans, iøvrigt barnligt
uskyldige, Forfængelighed. Han troede at glæde en
Tjenestepige ved, naar han ikke traf Herskabet hjemme,
at meddele hende: Ich bin der Auerbach. Han afgav et
haand-skrevet Visitkort med Ordene: Das ist immerhin
ein Autograph til jævne Folk, der ikke vidste, hvad en
Autograf vilde sige, end mindre satte Pris paa den.</p>

<p>Men ikke desmindre var han en viis Mand, der sad inde
med en umaadelig Erfaring, og som berigede, naar han</p>

<p>*) Samlede Skrifter VII 304.
øste af den, og tillige en Digter, hvis flygtige
Ytringer var baarne af Fantasi, saa selv det ringeste,
han sagde, forblev i Ens Erindring. Jeg mindes bitte
smaa Iagttagelser, han henkastede. En Dag da han
vilde indprente, hvor let den, der blot en kort Tid
undlader at kæmpe for Livet, kan komme til at gaa
nedenom og hjem, sagde han f. Eks,: "Med den første
afrevne Veste- eller Frakkeknap, der ikke bliver syet
i, begynder det uafvendelige Forfald". Jeg har aldrig
kunnet glemme den Knap.</p>

<p>Friedrich Spielhagen indtog en lige saa stor literær
og en betydeligere selskabelig Stilling. Han førte
Hus, havde en Kres af Beundrere og Beundrerinder, en
større af Venner og Bekendte, var en forstandsklar,
veltalende og beaandet Mand, lige saa stærkt politisk
som literært interesseret.</p>

<p>Næst ham var vistnok Hans Hopfen, hvem jeg lærte
at kende i det Bernstein'ske Hus, senere traf
allevegne, den mest ansete Fortæller. Han var Bairer,
Naturbursch, gik aandeligt talt i den sydtyske Joppe,
havde et solidt Talent med en vis Krydderduft af
Jordbunden, men var ingen tilforladelig Kunstner,
kunde efter korte, kærnerige Noveller levere opspædte
tre Binds Romaner, som man ikke kom igennem. Der var
i hans Væsen Djærvhed, Drøjhed, god Iagttagelsesevne
og nogen ubehersket Grovhed.</p>

<p>Et fremragende Talent som Digter og Journalist var
Theodor Fontane, bekendt som Krigskorrespondent, som 
en Lyriker, der forstod at træffe Soldatertonen, og som 
original Prosaist. Hans Novelle L'Adultera blev meget 
beundret. Han fandt som fin Esayist med Rette, at mit 
Essay om Paul Heyse ikke rigtigt havde malet Manden.</p>

<p><pb n="28" />.</p>

<p>En Digter, hvis Poesier gik af som varmt Brød, men som
ganske manglede Oprindelighed, var Julius Wolff, hvem
man ikke sjældent traf i Selskabslivet; han
saa ud som det, han var, en brav forhenværende
Landeværns-Officer, der havde udgivet Illustrierte
Frauenzeitung. Han skrev smidige Vers og tiltalte
sit Publikum mest i den versificerede Fortælling (som
Rottefangeren fra Hameln); han forstod at lægge en
gammel Tids Farve over sine Digte, idet han gav dem
en Smule historisk Sminke, og frembragte saaledes den
mange Damer tiltalende Busenlatzpoesie; paa Dansk:
Brystdugs-Digtning.</p>

<p>Mere Liv var der i de rimende Journalisters
Frembringelser, en original Berliner-Afart. Den
nu længst afdøde Ernst Dohm var en Mester i den
humoristiske, politiske Satire og en Versekunstner af
høj Rang. Han havde et fint Øre og en sikker Haand,
skrev med ganske samme Lethed en Feuilleton paa
udmærkede Rim som i Prosa. I sine Vaner var han den
ægte Kunstner-Zigøjner. En Formiddag, da jeg besøgte
ham, og han lidt hurtigt vilde springe mig i Møde fra
sit Skrivebord, hvorved han sad, saa han kom til at
glide ud og faldt paa Gulvet, saa jeg, at han under
sin løse Sloblok var splitternøgen, hverken havde
Skjorte eller Underbenklæder eller Sokker paa. Han
respekterede ingen Regler, gjorde hvad der faldt
ham bekvemt. Han kunde, sagde hans Venner om ham,
spille Alt fra Bladet, Kærligheden med.</p>

<p>Et Talent af beslægtet, men mindre storstilet
Art var Julius Stettenheim, som netop da
under den russisk-tyrkiske Krig skabte sin
Hovedtype, den morsomme Krigskorrespondent
Wippchen. Stettenheim rimede en Feuilleton om
hvilket-somhelst Æmne med Virtuositet. Han var i
Selskabslivet godmodig, elskværdig, taknemmelig
for den ringeste Anerkendelse, som man da
ogsaa redebon og af et godt Hjerte ydede ham.
<pb n="29" />.</p>

<p>En betydelig Plads i Datidens Literatur indtog
Paul Lindau, der paa én Gang udgav Ugeskriftet
Die Gegenwart og Maanedskriftet Nord und Süd. Som
Dramatiker og Romanforfatter var han uden Dybde; ikke
uden Menneskekundskab og behændig Teknik. Som polemisk
Forfatter var han i sin Smidighed og Spydighed en
Legemliggørelse af Berlinerviddet, en Bryder, der
var indgnedet med mangfoldige Salver, mest franske. 
I det liberale Parti var han en af de ikke mange, der
havde faaet et stærkt Indtryk af Bismarcks Geni og
som uforbeholdent stod ved det. Han havde ikke Ballast
nok til at kunne være pedantisk; saa den Fortjeneste,
at han med sin Gamin-Natur var uden alt Pedanten,
var forsaavidt ikke stor; men man følte sig fristet
til at anerkende den, naar han fejdede mod en Julian
Schmidt. Han var som Kritiker skarpsynet; blot en
saadan Afhandling som den, han skrev om Victor Hugo
med en parodierende Efterligning af dennes Stil,
røbede sjælden Sikkerhed i Blikket for et Talents
Struktur.</p>

<p>Selskabeligt virkede Paul Lindau vindende ved
sin fuldendte Velopdragenhed. Medens en gammel,
af Magtfylde svulmende Kritiker som Karl Frenzel
selskabeligt behandlede en yngre Forfatter, som var
han Luft, indlod Paul Lindau sig elskværdigt med den
Fremmede, fortalte underholdende Ting, delagtiggjorde
En i morsomme Iagttagelser, sagde aldrig noget dumt
eller klodset. Han havde for mange Indtryk og Indfald
til, som de pauvre Forfattere, at maatte spare dem
op til skriftlig Brug.</p>

<p>Blot jeg tænker paa en af de ikke særdeles mange Gange, 
jeg har været sammen med ham, falder en Vrimmel af 
Smaatræk og Anekdoter mig ind, som han meddelte mig - 
en sympatetisk Skildring af Prinsen af Wales, nuværende
Kong Edvard, hvem han havde truffet hos Prinsen af
Nassau, og som havde citeret hans spøgende Ord om
Richard Wagner: Junger Tannhäuser, alter Parcifal - en
pudsig Skildring af et landligt Maaltid i Grünewald
paa Lindaus Fødselsdag, under hvilket Herrerne blev
besværede af Bøller, som da Politibetjente kom til,
snedigt for disse fremstilte sig som de af Selskabet
overfaldne. Da Politiet stod paa Nippet til at
tage Bøllernes Parti, havde Lindau sagt til sin
Ven Grev Wilhelm Bismarck: Sig dem dog, hvem du er,
og lad os faa Ende paa Sagen! Men da Rigskanslerens
Søn fulgte Raadet, svarte Betjentene haangrinende:
Graf Bismarck! dat kennen wir, dat sagen sie alle!</p>

<p>Broderen Rudolf Lindau behandlede den ti Aar yngre
Paul som et stort uregerligt Barn, han havde faaet
at tage sig af, stræbte forgæves at bevæge den
yngre til ikke at gøre Dag af Nat og deslige. Han
havde som Diplomat og Skribent indlagt sig Ære,
kjendte Japan og Kina og Amerika, og havde foruden
Afhandlinger paa forskellige Sprog, særligt Fransk
- han var Medarbejder af Revne des deux mondes -
offentliggjort forskellige Noveller. Jeg havde læst
dem, der foregik i fjerne Lande, som Reisegefdhrten,
Der lange Holländer og Die kleine Welt. Baade ved
Æmnerne og deres Behandling var de ualmindelige.</p>

<p>Efterat have gennemløbet Konsulbanen var Rudolf
Lindau i 1878 traadt ind i den politiske Afdeling
af Udenrigsministeriet i Berlin; Paul Lindau kunde
da som Publicist gennem ham skaffe sig Kundskab om
Politikens øjeblikkelige Stilling.</p>

<p><pb n="30" />.</p>

<p>En udmærket Skribent, der som Medlem af det tyske Riges 
Forbundsraad opholdt sig i Berlin, var Bremer Senatoren, 
tidligere Byens Borgermester Otto Gildemeister, en
af de største Sprogkunstnere, Tyskland har frembragt,
Rückerts og Paul Heyses Lige. Hans versificerede
Oversættelser af Byrons samlede Digtninge og af
Ariosto's Den rasende Roland er uforlignelige. Han var
i Selskabslivet, hvor jeg havde Tilknytningspunkter
til ham gennem Heyse, der i hans Hustru saa sin
Plejesøster, en fin, klog og tilbageholdende Mand,
hvis Konversation ikke ganske svarede til, hvad man
ventede sig efter at have læst hans formfuldendte
Essays. Han gjorde mig i 1879 den Ære at skrive en
Artikel om mig.</p>

<p>Blandt Skribenter, som besøgte mig og med hvem
jeg oftere tilbragte en Aften, var Østerrigeren
Wilhelm Scherer, da ordinær Professor ved
Berlineruniversitetet, snart Forfatter af den
Tyske Literaturhistorie. Han udøvede en stærk
Indflydelse ogsaa ved andre tyske Universiteter og
blev lidenskabeligt elsket af sine Elever. Selv var
han Elev af Germanisten Müllenhof, der stillede sig
saa vantro til Sofus Bugges banebrydende Undersøgelser
om nordisk Mytologi. Jeg har andensteds skildret
Scherer som Forfatter.*) Som Menneske var han Wiener
Verdensmanden, artig og imødekommende, med megen
Holdning. En styg, men aandrig Dame knyttede ham en
Tid lang til sig som sin Ridder; saa giftede han sig
og døde ung.</p>

<p>Hans Metode, gennem Fordybelse i biografiske
Enkeltheder at forstaa Kunstværket psykologisk, var
maaske drevet noget for vidt, men altid aandfuld og
gav et lærerigt Eksempel.</p>

<p>Et virkeligt Venskab viste mig en noget yngre
Professor i Literaturhistorie ved Universitetet,
Ludwig Geiger, der bl. A. har udgivet udmærkede Bøger
om Renaissancen i Italien og Tyskland og i en lang
Aarrække Goethe-Aarbogen. Jeg</p>

<p>*) Samlede Skrifter VII 576.</p>

<p>har neppe truffet en mere trofast Natur. Hans Lærdom
er overordentlig, som den først røbede sig i hans
udmærkede Bog om Reuchlin, og hans Frisind ægte. 
Han har som Tysker en noget større Interesse for det
blotte literaturhistoriske Materiale, Breve og
deslige, end der trives i Lande, hvor der hersker
Uvilje mod det formløse eller halvvejs formede Stof.</p>

<p><pb n="31" />.</p>

<p>Af andre Literatorer, som jeg omgikkes, maa jeg
nævne den fine Kender af fransk Aandsliv, Professor
Immelmann; den ypperste Gransker af Jean Paul,
Dr. Nerrlich; Filologen Dr. Bruchmann, da Elev
af Steinthal, der tidligere havde arbejdet under
den berømte Adalbert Kuhn (Forfatteren til den
udmærkede Bog om Ildmyterne), en af de unge Mænd,
hvis sjælelige Finhed og ildfulde Ivren for hvad han
ansaa for ret og vederhæftigt gjorde stærkest Indtryk
paa mig; dernæst Historikeren Adolf Stem, en Ven af
Geiger, der da allerede havde skrevet en god Bog om
Milton og hans Tid, senere blev Professor i Schweiz;
Dr. Julius Lessing, Direktøren for Kunstflidsmuseet,
den første Fremmede, jeg hørte beklage Thorvaldsens
Indflydelse paa dansk Kunst og Kunstindustri som
hæmmende for dem; fremdeles Nationalzeitungs Kritiker
Dr. Engen Zabel, der snart ganske skulde hellige
sig til Studiet af russiske Forhold, russisk Kunst
og russiske Bøger; den unge Eventyrdigter Walter
Gottheil, en Entusiast og yndefuld Poet, der alt i
Tyveaarsalderen blev bortrevet af Svindsot; S. Hensel,
der har forfattet det fortjenstfulde Værk om Familien
Mendelssohn, som han tilhørte; Kammerherre Gustav
von Loeper, den udmærkede Goethekender, Hovedmanden
ved Ordningen af den i saa mange Aar alene brugelige
Hempelske Udgave af Goethes Værker.
En ung Dansk, som overflyttede sin Virksomhed fra
Danmark til Tyskland, bragte mig endelig i Berøring
med det da yngste Kuld af Literatur-Elskere og
Kritikere, den nærmeste Fremtids Mænd. Hans Navn
var Julius Hoffory, og hans Skæbne er betegnende
for Datidens danske Tilstande. I den kjøbenhavnske
Studenterforening havde han, der sad inde med
stor Evne til at efterligne Stemmer, en Aften i
sine Kameraters Kres gjort en Aarhus-Degn efter,
som var bekendt for sin snurrige Røst og komiske
Messen. Hoffory blev saa af en gudhengiven Sjæl
angivet til Senioratet som Gudsbespotter, og der
stilledes ham Valget mellem at gøre en Undskyldning
eller at udstødes af Foreningen. Han, der ansaa
sig for ganske uskyldig, foretrak det sidste. 
Da han mange Aar efter vilde habilitere sig ved
Kjøbenhavns Universitet, erfor han, at denne gamle
Historie endnu var i levende Erindring og sikkert
vilde spærre Universitetsbanen for ham. Han gik da
til Tyskland, lod sig naturalisere og opnaaede i en
ung Alder Udnævnelse til Professor i nordiske Sprog
ved Berlineruniversitetet.</p>

<p>Hoffory, der var mig oprigtigt og varmt hengiven,
og uegennyttigt glædede sig over min voksende
Navnkundighed, var Elev af Wilhelm Scherer og inderlig
Beundrer af Henrik Ibsen, havde ogsaa gjort dennes
personlige Bekendtskab. Han bidrog gennem sit Venskab
med Otto Brahm og Paul Schlenther mere end nogen
anden til at befæste Ibsens Ry i Tyskland; thi disse
to unge Mænd stillede sig det til Opgave at indvie
deres Landsmænd i Forstaaelsen af den epokegørende
norske Digter.</p>

<p>Otto Brahm var da endnu Journalist og Teaterkritiker,
Paul Schlenther ligesaa; begge havde dengang kun
godtgjort Evner som unge Literaturhistorikere af
Scherers Skole. Senere fik de som praktiske Mænd
store Opgaver at tumle med. Schlenther blev Direktør
for Burgteatret i Wien,
Brahm satte Tidsskel i Berlins Teaterhistorie ved
Maaden, hvorpaa han ledede Deutsches Theater, som
han nu har forladt for Lessingteatret.</p>

<p>Jeg var med Glæde Vidne til den Lidenskab, hvormed de
antog sig Ibsens Sag som senere Hauptmanns og de andre
unge Digteres, der fornyede det tyske Drama. Otto
Brahm stod mig personligt nær.</p>

<p><pb n="32" />.</p>

<p>En Mand som Afrikaforskeren Gustav Nachtigal, der
havde gennemvandret ubekendte Lande og var brunet
under Tropernes Sol, bragte dengang et eksotisk
Element ind i Berlinerlivet. - En ung tysk Købmand
fra Manila Adolf Klöpfer hensatte os ved sine
Skildringer i Egne og Forhold, som fængslede os og
vakte Rejselængsler. - Pinligt følte man, hvor lidet
man havde forsket og fundet, naar man traf sammen
med Brugsch Pascha og hørte ham berette om det gamle
og nye Ægypten. - Et oplivende Indtryk gjorde en
ung Montefiore fra England, der gik som Elev paa
Lazarus's og Steinthals Højskole, en meget smuk ung
Mand, moderne i alle sine Synsmaader, der havde den
i mine Øjne besynderlige Idé at ville være Rabbiner
i London. - Hvorfor dog? spurgte jeg. - Han svarte:
"Det har harmet mig at se de tidligere Rabbinere ude
af Stand til at reformere, da de var blevne pekuniært
afhængige af Menigheden. Det vil ikke blive Tilfældet
med mig, da jeg er uafhængigt stillet." (Det var
beskedent udtrykt; han havde en Formue af 11 Millioner
Pund Sterling.)</p>

<p>Blandt højtragende Mænd, af hvem jeg modtog et personligt 
Indtryk, skønt deres videnskabelige Felt var lukket for 
mig, var der Romanisten Adolf Tobler, hvis Værker paa 
Filologiens Omraade er mønsterværdige og hvis Optræden i
det selskabelige Liv var simpel og fin; dernæst den
store Matematiker Karl Weierstrass, bl. A. Sonja
Kovalevskis Lærer, som imponerede mig, især ved
at have det mægtigste Hoved, jeg i mit Liv har
set; endelig Astronomen Wilhelm Förster, Direktør
for Berlins Observatorium, som viste mig en høj
Grad af personlig Velvilje. Forster hørte til den
senere Kejser Friedrichs Kres og talte med Varme om
Kronprinsessen. Er det ikke en Skændsel, udbrød han
en Dag, at denne udmærkede Dame i visse Hofkrese
betragtes og behandles som en Revolutionær, og det
blot fordi hun har en Englænderindes Krav paa Frihed
og Vilje til selv at skænke den! - Til mig sagde han
et Ord, som rørte og glædede mig: De ved ikke, hvor
mange Venner og stadige Læsere De har i det Tyskland,
som nu er blevet stillere.
ARBEJDE OG ANERKENDELSE</p>

<p><pb n="1" />.</p>

<p>Mit første Arbejde i Berlin var den Bog om Esaias
Tegnér, som jeg i Stockholm havde besluttet at
skrive. Skønt Æmnet ikke var rigt og skønt det var mig
vanskeligt i Berlin at samle alt det Materiale, jeg
havde nødigt, fængslede Stoffet mig fra det Øjeblik
af, da jeg opdagede, at Tegnérs Sjæleliv, som det laa
udfoldet i hans Poesi, ikke hidtil var blevet fuldt
eller rigtigt forstaaet. Jeg var overhovedet lykkelig
ved min Profession, som aldrig var kedelig, altid
lærerig, paa én Gang sysselsatte og udviklede. Det
gjaldt imidlertid først og fremmest om at skaffe
Penge. Da Hegel, min kjøbenhavnske Forlægger, lod mig
vide, at han kun vilde udgive Skriftet om Tegnér,
ifald Bogen ikke kom til at overstige tolv Ark,
var der jo ikke stor Indtægt at haabe af den, og jeg
maatte straks se mig om efter Udkomme. Hos Grimm læste
jeg, 35 Aar gammel, disse Ord om Schiller, da han
var 30: So also lag die Rechnung: eine halbverfehlte
Jugend, und jetzt, wo der äusserste Termin wäre für
Nachholung des Versäumten, die Nothwendigkeit elender
Arbeit um das tägliche Brot zu verdienen.
Den danske Presse kom selvfølgelig ikke i Betragtning;
jeg var nærmest henvist til den svenske og norske. Men
en indledet Forbindelse med det svenske Aftonbladet,
strandede paa, at jeg ikke kunde finde mig i den
Tone, som Redaktøren Hr. Gödeke anslog overfor
mig. Det gik glattere at komme i godt Forhold til
Stockholms Morgonblad, et nyligt stiftet Organ;
men da jeg allerede var i god Gænge med at sende det
Correspondancer, gik Bladet uden Varsel ind i Februar
<pb n="187" />8.</p>

<p>Imidlertid havde Redaktør H. J. Berner henvendt
sig til mig og anmodet mig om Breve til Kristiania
Dagbladet; jeg gik med Glæde ind paa hans Forslag,
som imødekom mit eget Ønske; det var et fattigt
Blad og Indtægterne derfor ringe; men jeg var Bladet
taknemmelig for en mig dengang saa sparsomt tilmaalt
Velvilje.</p>

<p><pb n="2" />.</p>

<p>Altsom jeg skrev Bogen om Tegnér, lod jeg den sætte
i Kjøbenhavn, saa jeg under Udarbejdelsen havde
Korrekturerne at rette saavel paa Originalen som
paa den svenske Oversættelse. Skriftet blev færdigt
i Slutningen af Marts, Samme Dag, jeg endte det,
begyndte jeg at oversætte det paa Tysk til Deutsche
Rundschau, og som om jeg ikke havde nok Arbejde
med dette og mine Correspondancer, havde jeg endnu
paataget mig at gennemrette Johannes Magnussens
Oversættelse af Shelley's The Cenci og forsyne
Bogen med et Forord, foruden i Haandskriftet at
gennemlæse og rette en saare ringe Roman af Secher:
Ægtemænd. (Samme Secher blev senere en Snes Aar
igennem min haardnakkede Angriber.)</p>

<p>Af Bogen om Tegnér fik jeg ikke megen Glæde. I den
danske Venstrepresse hed det, at Bogens Præg var
Hensynsfylde og at jeg havde indsuget konservative 
Sympatier i Berlin. Kritikeren P. Hansen af Højre 
udhævede, endog i det danske Konversationsleksikon, 
et enkelt Sted i Bogen, som Bevis paa, at der havde 
fundet et Omslag Sted i mine Meninger - hvad der 
pinte mig i dette Øjeblik, hvor Omslagene i Danmark
var saa hyppige og mig saa lede - Stedet lød:
"Er Ungdomskraften i sin Ustyrlighed ikke altid en
Tempelskænder, og ender ikke alle bedre Mennesker i
Modenhedens Aar med det ærlige Forsøg paa at sone og
genoprette hvad Helligbrøde de i Ungdommens Lidenskab
har begaaet?" Dette forholdt sig til et Punkt i
Tegners Frithiofs Saga, men fortolkedes saa plumpt og
plat, som vilde jeg dermed gøre en personlig Afbøn.</p>

<p>Jeg havde i min Bog beklaget mig over, at
Tegnérs mindre Digte i Udgaverne var saaledes
sammenrystede, at man intet Indtryk fik af
Digterens Udviklingsgang. Tegners ultraliberale og
ultrakonservative politiske Digte, Digte som Sangen,
der betegner den højeste Livsglædes, og Mjeltsjukan,
som betegner den sorteste Fortvivlelses Periode,
var komne i samme Gruppe. Ja Mjeltsjukan (fra 1825)
var udateret stukket ind imellem et Digt fra 1812
og et andet fra 1813. Derved var det udvisket og
tilsløret, hvilket Tidsskel dette Digt sætter i
Tegnérs Produktion.</p>

<p>Digterens gamle Svigersøn, Professor C. W. Böttiger,
forsvarede sig og angreb mig i et eget Flyveskrift,
og medens de fleste svenske Blade omtalte Bogen
velvilligt, var der enkelte som Stockholms Dagblad,
hvis anonyme Kritik gik ud paa at hævde den vedtagne,
officielle Opfattelse af Tegnér, idet den fremstillede
Indholdet af min Bog paa uoprigtig og hadefuld Maade. 
Under disse Omstændigheder tog Carl Ploug i en lang 
Artikel Böttigers Parti og beskyldte mig desuden
for at have fortiet hvad jeg skyldte nogle Studier
af Ljunggrén, som jeg aldrig havde set for mine Øjne.
Idet jeg iagttog, hvad Møje man gjorde sig med at
faa de Sandhedselementer, jeg havde fremdraget, ud af
Verden, skrev jeg for mig selv: Arme Sandhed! hvilken
Umag man har med at faa dig trukket op af din Brønd,
og hvilken Iver der saa straks derefter udfoldes for
at faa dig puttet ned i den igen!</p>

<p><pb n="3" />.</p>

<p>Imidlertid begyndte min Anseelse i Europa at
stige. Jeg fik Anmodning om Essays fra New Quarterly
Review, og Academy gjorde mig allerede i Maj 1878 et
Tilbud, som jeg modtog, det, der, som alt berørt, paa
én Gang lettede og vanskeliggjorde mig min Stilling
i Berlin. Det var min senere Ven, Richard Garnett,
Overbibliotekaren ved British Museums Bogsamling,
der da allerede havde fattet levende Interesse
for mig, som fik mig knyttet til det engelske
Ugeskrift. Han anmeldte i Saturday Review den da
udkomne tyske Udgave af min Bog om Søren Kierkegaard
med Velvilje. Samtidigt tilegnede Edmund Gosse mig sin
gode Bog Studies in the Literature of Northern Europe
med de hjertelige Ord To Dr. Georg Brandes of Berlin,
the most distinguished of scandinavian critics,
I inscribe this book with admiration and affection.</p>

<p><pb n="4" />.</p>

<p>Imens gik det løs i Hjemmet med Angreb paa mig. Den
Mand, i hvis Stjerner det var skrevet, at han skulde
triumfere over mig, Hr. Paludan, leverede efter at
den omarbejdede anden Udgave af Emigrantliteraturen
var udkommen, en sønderknusende Kritik af det for
fem Aar siden udkomne første Oplag.
Ogsaa Rudolf Schmidt var meget virksom. Min Bekæmpelse
var jo bleven denne Persons Mission, hvis Selvfølelse
iøvrigt antog besynderlige Former. Han indbildte sig
at ligne Goethe i Profil og gjorde især paa Rejser
i Tyskland denne formentlige Lighed gældende. Han
mindede mig om et Epigram af Thomas Moore:</p>

<p>   Var ej Slavehandelen afskaffet her, 
   hvilken glimrende Indtægt man da kunde faa sig! 
   Man købte Hr. Schmidt for den Pris, han er værd, 
   og ham solgte til den, som han selv sætter paa sig.</p>

<p>Hr. Julius Paludan, som fra nu af ved alle Lejligheder
gjorde sig gældende paa min Bekostning, var i enhver
Henseende et tro Udtryk for den i Danmark skattede
Aand, ægte national, strengt saglig, dybt gennemtrængt
af den ene sande Videnskabelighed. Han kunde imellem
dumme sig en Smule som naar han bittert bebrejdede
Froissart hans Mangel paa Sans for det dybeste og
alvorligste i hans Tid, det nationale Opsving ved
Heltinden Jeanne d'Arc (Froissart død 86aarig 1419,
Jeanne født 1412); men det var hos denne højtbegavede
Mand kun en Ynde mere. Han passede til Forholdene og
blev med god Grund en Del Aar derefter Professor i
dansk Literaturhistorie ved Kjøbenhavns Universitet.</p>

<p>I Afstand tog han og hans Lige sig mindre godt ud
end nærved. Omplantet, som jeg var, til større og
rigere Forhold, paavirkede den nationale Blanding af
Vedhængen ved gamle konservative Synsmaader og det
smaaligste kritiske Pindehuggeri mig besynderligt.</p>

<p>Jeg fandt i de Dage i en dansk Bog af L. Both:
Kulsvierne og deres Omgivelser Side 25 denne Sætning:</p>

<p>I den senere Tid gaar Pindehuggeriet Haand i Haand
med Kulsvieriet.</p>

<p>Det forekom mig, som om den Sætning burde staa over
Indgangen til Datidens danske Publicistik.</p>

<p><pb n="5" />.</p>

<p>Saasnart jeg var færdig med at gengive Esaias Tegnér
paa Tysk i sammentrængt Skikkelse - Interessen for
Æmnet var for ringe til at man vilde udgive Skriftet
ubeskaaret - begyndte jeg Studierne til en Bog,
jeg nu agtede at skrive, en Fremstilling af Benjamin
Disraeli's politiske Liv og literære Virksomhed. Æmnet
fængslede mig, og paa den Bevægelse mod Jøderne, der
netop da opstod i Tyskland, vilde jeg med denne Bog
forsøge at give et Svar. Jeg arbejdede efter bedste
Evne med Stoffet, men stadig forpint af min Mangel
paa Raad til at købe mig det Utal af Bøger, jeg burde
kende, altsaa af hvad jeg for mig selv kaldte min
ved Pengemangel fremtvungne Overfladiskhed.</p>

<p>I den sidste Uge af September var jeg endelig saa
vidt, at jeg kunde begynde Nedskrivningen af denne
Bog; men den maatte nødvendigvis komme ud før Jul,
hvis jeg skulde kunne klare Nyaarets Udgifter. Jeg
havde skrevet den første Snes Sider, da en Fristelse
kom over mig til at afbryde Arbejdet. I et anonymt
Brev fra Norge, som jeg modtog den 21. Oktober,
blev der mig tilsendt 122 Mark og 200 Francs, de
tyske Penge, som Brevet sagde, til en Billet frem og
tilbage til Paris for at se Verdensudstillingen der,
og de franske Penge til Opholdet. Gaven var jo ikke
overdaadig, især da - som jeg lang Tid efter erfor -
Afsenderen var mange Gange Millionær; men min Længsel
efter Paris var saa stærk og min Lyst til at se en
Verdensudstilling saa stor, at jeg i første Øjeblik
ikke modstod, men ilte til Gesandtskabet for at faa
det dengang til en Pariserrejse fornødne Pas. Neppe
havde jeg imidlertid dette, før jeg slog om, følte, 
det vilde være en utilladelig Letsindighed at bevillige 
mig selv en saadan Ferie, gik til Rodenberg og opnaaede 
Plads for den endnu uskrevne Disraeli i
Februarhefterne af Rundschau. Samtidigt sendte jeg
et Brev til Hegel, og meddelte ham, at jeg nu vilde
begynde Trykningen af en Bog, der skulde ud før
Jul. Jeg vidste, han vilde finde Tidspunktet altfor
sent, men vilde og maatte overvinde hans Modstand;
jeg formelig svulmede af Energi. Bevidstheden om
at jeg arbejdede for Livet, for Brødet, gjorde mig
staalhaard. Nu gjaldt det: hver Time, hvert Minut var
kostbart. Jeg skrev endnu samme Dag en stor Artikel
til Academy, og næste Morgen efter en søvnløs Nat
<pb n="34" /> Sider af Bogen. Efter et Par Dages Forløb kom
naturligvis det Svar fra Hegel, at Bogens Udgivelse
før Jul var umulig; men det rørte mig ikke. Jeg skrev
blot i min Notitsbog: "Det skal gaa; det maa gaa;
jeg vil." Jeg arbejdede paa Disraeli fra om Morgenen,
gik i Seng halvtolv, stod op igen halvet, skrev til
Kl. 2, og var oppe igen næste Morgen KL 6. Skønt
jeg ikke trak mig ud af det stærkt selskabelige
Liv, jeg førte i Berlin, og skønt jeg passede min
Correspondance, den offentlige som den private, blev
Bogen ved denne Arbejdsmetode færdig den 6. December
og Korrekturerne samtidigt rettede, saa den udkom
<pb n="13" />. December i Kjøbenhavn.</p>

<p>For Honoraret købte jeg mig de Bøger, jeg havde
savnet til Udarbejdelsen, og begyndte straks en
helt ny Formning og Udvidelse af Bogen paa Tysk,
hvor den blev mer end en Fjerdedel større. Under
Arbejdet blev jeg, som tidligere i Kjøbenhavn,
pint indtil Afsind af Musik, ikke blot af den i i
Kroils Forlystelses-Etablissement ligeoverfor mig,
men især af den, der fyldte Huset, jeg beboede. Jeg
skrev i de Dage (d. 6. December 1878):</p>

<p>Langt fra at være et Fredens Hjem er denne smukke Bygning 
et Hjemsted for de afskyeligste Spektakler, iværksatte 
ved Hjælp af det mest oprørende Marterinstrument, den 
nyere Tid har fuldkommengjort og bragt i Anvendelse, 
saavidt den saakaldte Civilisation strækker sig, jeg 
mener Klaveret. Endog Kælderen i et saadant Hus er en 
Afgrund afeorg Brandes: Levned.   II.
<pb n="21" /></p>

<p>Pianospil; fra Boligerne i Stuen lyder de mest
buldrende Forte'r; dér boer ufravigeligt en Russer
eller en Græker, der gaar paa Konservatorium og
uddanner sig til Virtuos; paa første Sal spiller
Herrerne og synger Damerne hver Dag de samme Stykker;
ovenover spiller Mødrene for deres Børn, og alle
disse Lyde trænger blandede til det vildeste Kaos
op og ned gennem de pragtfulde Porcelæns-Ovne, der
staar i Forbindelse med hverandre, saa man i tredie
Etage kan høre Musiken fra Stueetagen, som spilledes
der i Værelset, hvor man er - og dette afgiver Hjem
for tænkende Væsener, skal i det mindste afgive Hjem
for dem, og dette rædselsfulde, mekaniske, taabelige
Spektakel skal ovenikøbet være - Kunst. Kunst! I
Himle!*)</p>

<p><pb n="6" />.</p>

<p>Det var langt fra, at jeg led ringeste Nød; jeg
levede som mine Standsfæller. Ikke desmindre havde
Næringssorgen mig i Struben, idet jeg uafbrudt
og nøje maatte passe paa at have ethvert lille
Arbejde færdigt saa betids, at jeg ikke kom til
at staa uden Penge. Det vilde ogsaa være lykkedes,
ifald Forlæggere, Tidsskriftsudgivere, Redaktører
havde leveret Honoraret saa punktligt som jeg mine
Artikler. Men det skete sjældent eller aldrig. Der
var Ingen, som bedrog mig. Men Forlæggere og Udgivere
var ligegyldige for, om Betalingen kom nogle Dage
eller Uger senere, og saaledes var jeg ret jævnligt
i Forlegenhed. En Majdag havde jeg kun fire Mark
tilbage, en Junidag kun en Mark. En Eftermiddag maatte
jeg negte mig hjemme for en ung Gesandtskabssekretær,
fordi det var mig umuligt at byde ham en Kop The, og
det var Thetid. I Sommeren 1878 maatte jeg sende Afbud
til et Selskab, hvor jeg ventedes, fordi jeg ikke
havde Penge til en Vogn. Det blev efterhaanden som
en Sport, et Spil at sørge for, der altid til rette
Tid var Penge i Huset. Arbejdsgiverne i de højere
Fag tænker sjældent paa, hvad Betydning det har for
Aandsarbejderen at faa sin Betaling punktligt. Jeg
lærte det i hint Tidsrum</p>

<p>*) Samlede Skrifter XIV 178.</p>

<p>at kende, og blev siden des opmærksommere for, ikke
paa min Side at lade nogen vente paa sin Løn.</p>

<p>Mest plagede mig Umuligheden af at skrive noget,
der slet ikke betalte sig. Jeg havde paa hin Tid
den største Lyst til at sysle med Ovid og give en
Skildring af ham som Menneske og Digter, men opgav
Æmnet som et, til hvis Behandling jeg aldeles ikke
havde Raad. Endnu umuligere var det mig naturligvis
at følge min Lyst til at sætte mig ind i et eller
andet uden at jeg dermed forbandt et praktisk Øjemed.</p>

<p><pb n="7" />.</p>

<p>I Maj 1879 havde jeg fuldendt Bogen om Lord
Beaconsfield paa Tysk. Ikke længe efter fulgte
en engelsk Udgave; den indbragte lidet, da den
tyske Forlægger havde sikret sig Halvdelen af
Forfatterhonoraret, og da Oversætterinden fik det
meste. Hun var ikke sin Opgave voksen, oversatte fra
Tysk og begik grove Fejl, forvekslede f. Eks. indisch
med jtidisch og skrev the Jews Bill for the India
Bill. Dengang var der endnu ikke stiftet den Art
Overenskomst, som i vore Dage træffes mellem engelske
og amerikanske Forlæggere. Min Bog blev snart uden mit
Vidende med alle Fejlene eftertrykt i New York. Da
jeg skrev til Forlæggeren og beklagede mig over,
at han hverken havde udbedt sig mit Samtykke eller
givet Honorar eller endog blot sendt mig et Eksemplar,
svarte den uforfærdede Yankee: "Eet Eksemplar! hvad
tænker De om mig! Hermed sendes Dem fem." Det
var rigtignok alt hvad jeg fik. Da endelig Harpers
Library, ligeledes uden at spørge mig, aftrykte Bogen
(paany med alle Fejlene) i trespaltet Format som Avis
og solgte huntredtusind Eksemplarer af den for 15
Cents Stykket, sendtes der mig end ikke ét Eksemplar.</p>

<p>Bogen om Lord Beaconsfield gjorde en Del Opsigt. 
Cherbuliez anmeldte den i Revue des denx mondes, den
blev udførligt og gunstigt bedømt i Vestnik
Jevropi. Gladstone sendte mig et Brev for at anmode
mig om at rette et Sted, hvor jeg var kommen til
at gøre ham Uret, og et andet Sted, hvor han uden
Føje betragtede sig som forurettet. Times skrev: As a
biography this book is far more valuable because more
concise and impartial than any which has appeared
in England.</p>

<p>Mest Glæde havde jeg dog af Bjørnstjerne Bjørnsons
brevlige Udtalelser om Bogen som om andet.</p>

<p>Vi var trods Aldersforskellen samtidigt naaede til
et Tidspunkt i vor Udvikling, hvor vi havde gensidig
Forstaaelse og livfuld Drøftelse behov; vi havde Brug
for hinanden, og blev efter et Ordskifte næsten altid
enige.</p>

<p>Bjørnson følte sig ved Aarene 1878, 1879 aandeligt
ensom i Norge. Hans tidligere Livsforhold havde opløst
sig. Der var gjort alt muligt for at holde ham fast i
den nationalliberale, skandinaviske, kongeligsindede,
kirkelige, Grundtvigske Ring; da man ikke havde
formaaet at fastholde ham, blev han behandlet som en
udstødt, om saa blot paa Grund af hans da saa ivrige
Fejden mod Djævletroen. Han trodsede Forkætringen,
men han led under den; thi som han selv sagde, han
havde Hud som en Jomfru, af de allerfineste.</p>

<p>Han følte paa én Gang en grænseløs Arbejdslyst og en
utrolig Afmagt. Han sad alene, helt alene, og alle
i Norge saa paa ham som paa noget, de var meget
overlegne, gav ham ikke nogen Art af Hjælp. Men
for Bjørnson stod det, som havde der aldrig levet
en Digter paa denne Jord, der kunde undvære Hjælp,
om det saa blot var af en. Han havde visselig sin
Hustru, men hun var da trykket af Bekymringen for
ham. Han havde Venner, gode Venner, men hvem han
gav Næring. Han havde ingen, som gav ham noget -
undtagen Uret. Det gav man ham "paa Tryk, i Ord,
med Øjne" Dag ud, Dag ind.
Bjørnson sad inde med en umættet Lærelyst,
ønskede Oplysninger, Vejledning, især Anvisning
paa retledende Tanker, havde en brændende Tørst
efter Kundskabskilder. Den kom jeg da efter Evne
i Møde. Samtidig glædede han sig ved alt, hvad han
sporede af Fremgang i Europa og Amerika og foregreb
Begivenhedernes Gang, var f. Eks. overbevist om, at
om blot ti Aar vilde i Frankrig Kirken være adskilt
fra Staten - det skete, men tog 27 Aar - om andre ti
Aar vilde Hæren i Frankrig være afløst af en Milits -
dette har lange Udsigter endnu, og heldigvis.</p>

<p>For Bjørnson var dengang Norges aandelige Ulykke
Mangelen af et samlende Midtpunkt. Folk boede
for spredt, og selv de tæt boende vænnede sig til
at leve hver for sig og vente paa, om andre vilde
udrette noget. Efter hans daværende Opfattelse havde
Nordmændene i Grunden aldrig taget aandeligt fat,
aldrig havt en aandelig Brydning eller Kamp. Hvad
Literaturhistorikerne snakkede desangaaende var "det
gyseligste Vrøvl". Nordmændene havde engang havt et
forceret Menneske, der stødte sammen med et blaseret
Menneske - det var hvad der kaldtes Aandskampen mellem
Wergeland og Welhaven. Disse havde i Virkeligheden
havt samme Syn, samme Grundopfattelse, var fostrede af
nøjagtig samme Slags Betingelser. De to W'er var slet
ikke Modsætninger, men i det Væsenlige ensartede.</p>

<p>Først nu kunde en Brydning opstaa. Der var jo
ogsaa Brydning i Bjørnson selv. Spotteordet om hans
Forandring af Signaler vilde han nu indskrive paa
sit Livs Fane. Da han i sin Tid digtede den lille
Sang om Ingrid Sletten af Sillefjord havde han havt
ringe Anelse om, hvad den egentlig betydede, og om
hvad den spaaede hos ham selv "med profetisk Varsku
som den lille Lygte i et Fyrtaarn".</p>

<p>Bjørnson forstod den Gang mine Skrifter med det skarpe
digteriske Snarsyn, der ligger i hans Væsen, men kun
fungerer, naar han er besjælet af Sympati. Han fandt,
at jeg dømte Tegnér saare mildt, men begreb paa én
Gang, hvad der hos Manden var mig personligt imod, og
hvorledes Forstaaelsen hindrede den spirende Uvilje
i at komme op. Han fandt iøvrigt Bogen "dejlig"; jeg
havde gjort hele Norden Nytte med den Bog, ligesom jeg
overhovedet "havde omskabt Nordens literære Bevidsthed
og vakt den, hvor den før ikke var." Han sparede ikke
paa Lovordene.</p>

<p>Bogen om Disraeli vandt i dens danske Tekst i ikke
ringere Grad hans Bifald. Kun protesterede han ivrigt
mod Vendingen, at Jarlen af Beaconsfield ikke var
nogen "stor Mand". Han fandt ham stor. Bjørnson
havde Taalmodighed til paany at gennemlæse Bogen
i den tyske Omarbejdelse. Han fandt, at det om
engelsk Politik Tilføjede ikke var saa omfangsrigt,
som han havde tænkt, men at ogsaa det "havde den
Sammentrængthed og Tilspidsning, der gjorde mig til
den Prosaist, han helst læste, og han læste mange."</p>

<p>"Der er, skrev han en Dag, undertiden i Deres Stil 
noget vældigt. Det fremkommer ved, at den dybe
brændende Overbevisning i den Grad behersker, hvad den
fremstiller, at Forstaaelsen iler forud for Ordet, saa
dette, om det end siges ganske sagte, vibrerer længe
efter, at det er læst. Man er saa betaget af Deres
Overbevisning, at man mærker sig det mindste Vink,
det letteste Minespil, og derved lyder enkelte Ting
med Basunstyrke, skønt sagte ganske lige til. Deres
Foredrag er ikke tysk, ja i den Grad ikke tysk, at
jeg gad vide, om Tyskerne helt forstaar. Tyskerne kan
vist ikke komme med paa den Jernbanefart. En utrolig
Mængde Omsvøb er oversprunget."</p>

<p>Han fandt, at den skrivende Tysker altid holdt sig oppe 
over det, hvormed han sysselsatte sig. Selv naar han rent
forgudede noget, saa forgudede han det under
Foragt for alt det, som ikke var Forgudelsens
Genstand. Bjørnson troede ikke Tyskerne ubeskednere
end andre, men ansaa den overlegne Tone for en
Literaturvane, opdrættet i Trængselstider, og
mente, den vilde falde bort, naar man i et stort
samlet Samfund følte sig sikrere paa sig selv. Jeg
derimod gik efter hans Skøn helt op i det, jeg
behandlede. "Kærligheden til Sandheden," skrev han,
"er hos Dem i den Grad begejstret paa Færde, at De
selv aldrig blir anderledes synlig end gennem Værket,
Skikkelsen og Forholdet, som skildres; De er med, De
er mod, eller halvt med, halvt imod; men det falder i
den Grad af sig selv, at om vi er af en anden Mening,
vi standser ikke, vi vredes ikke, vi er paa en ærlig
Grund, i et strengt, fint Arbejde. Ja fint. Her er
endnu en Forskel. Dette er finere Arbejde end det,
vi faar fra Tyskland. Er det en Nationalforskel eller
bare en Individualitets? - Og saa er der nordiske
Talemaader, Tankevendinger, der ser saa bly ud paa
Tysk."</p>

<p><pb n="8" />.</p>

<p>Det laa mig fjernt at søge Universitetsansættelse i
Prøjsen. Den kunde kun opnaas ved at jeg skiftede
Nationalitet, og til Prøjser egnede jeg mig afgjort
ikke. Men der frembød sig for mig en Lejlighed
til at holde Foredrag i Berlin uden at jeg
havde nogen Ansøgning at indgive. Kort efter min
Ankomst oprettedes det saakaldte Humboldtakademi,
og Stifterne, særlig den bekendte, i den tyske
Arbejderbevægelse saa virksomme, Statsøkonom Max
Hirsch henvendte sig straks til mig for at opnaa min
Medvirkning.</p>

<p>Fra Begyndelsen af Aaret 1879 kunde jeg spore en stærk
Stigen af min Anseelse i Tyskland og Østerrig. Neppe
var min Bog om Lord Beaconsfield udkommen, før det
østerrigske Verdensblad Neue freie Presse tilbød mig
Overtagelsen af Bladets hele Udenrigspolitik. Jeg
fik dernæst et Tilbud fra Firmaet Rütten &amp; Loening
i Frankfurt am Main om Udgivelsen af et Bind Essays
og et Tilbud fra Ludwig Geiger om Medarbejden paa
Goethe-Aarbogen.</p>

<p><pb n="9" />.</p>

<p>Imidlertid havde jeg den Vanskæbne, at Forlæggeren
til den tyske Udgave af de endnu alene skrevne,
fire første Bind Hovedstrømninger, den af mig
højt vurderede Franz Duncker, gik Fallit. Sønnen
vilde indtræde i Faderens Rettigheder og tilbød
mig Udgivelsen af de efterstaaende Dele. Men alle
fraraadede mig at gaa ind paa Tilbuddet, da den unge
Mand endnu ikke havde lagt nogensomhelst Dygtighed
for Dagen og desuden var ganske formueløs.</p>

<p>Under disse Omstændigheder forekom et Tilbud fra
en større Forlægger i Leipzig Hr. Hermann Credner
(Veit &amp; Comp.) om Overtagelsen af Hovedstrømningerne
paa sømmelige Vilkaar mig fordelagtigt; jeg tog
imidlertid kun imod det paa den Betingelse, at
Løsningen fra det Dunckerske Forlag fandt Sted i
venskabelige Former. Jeg nærede nemlig stor personlig
Hengivenhed for Franz Duncker. Ukendt som jeg var med
de rette Kunstord krævede jeg af min ny Forlægger,
at han af Duncker tilkøbte sig Restoplaget. Det faldt
mig ikke ind, at foruden Restoplaget maatte endnu
tilkøbes Forlagsretten, og Ingen gjorde mig opmærksom
derpaa. Da Oversætteren af Hovedstrømningernes første
Dele var død, da jeg desuden havde til Hensigt at give
Værket en grundig Omarbejdelse, indbildte jeg mig,
at naar Restoplaget af første Udgave var blevet den
ny Forlæggers Ejendom, var jeg Herre over min Bog og
havde ingen Konkurrence at befrygte.</p>

<p>Jeg havde staaet mig hundrede Gange bedre ved at lade
Værket blive i Hænderne paa den fallerede Forlæggers
Søn. Thi forbitret over min Overgang til Veit &amp;
Comp. solgte nu denne for en Bagatel (ifald han
ellers overhovedet fik Penge) af ren Hævnlyst
Forlaget til Bøgerne, som de forelaa i den første
forældede Oversættelse, til en lille, daarligt
bekendt Boghandler i Leipzig ved Navn Barsdorf,
der ikke længe derefter blev idømt en flereaarig
Tugthusstraf. Denne Mand var besluttet paa at drage
enhver Indtægt, han formaaede, af mit stigende Ry,
og opnaaede virkelig i Aarenes Løb at udgive hele
otte Oplag af alle seks Bind Hovedstrømninger, ni
af det sidste, desuden talrige af enkelte Partier,
han vilkaarligt udklippede.</p>

<p>Da Danmark haardnakket afslog at indgaa nogen literær
Overenskomst med Udlandet (den bragtes først til Veje
i det ny Aarhundrede), blev Følgen for mig den, at
fra det Øjeblik af, da jeg endelig fik Medbør i mine
Sejl og mine Bøger i det fremmede Land blev solgte
i titusindvis, saa de indbragte en lille Formue,
gik Alt hvad de kastede af sig i en Piratboghandlers
Lomme. Forgæves forsøgte jeg at udgive dem selv;
min Forlægger kunde ikke bestaa i Konkurrencen med
Barsdorf, jeg blev indviklet i Proces efter Proces
og tabte Penge.</p>

<p>Tankegangen i Danmark i det 19. Aarhundrede var den,
at da der oversattes saa uendeligt meget mere fra
fremmede Sprog til Dansk end fra Dansk til fremmede
Sprog, saa stod Folket sig godt ved at udlevere
de faa Forfattere, som oversattes, til fuldstændig
Udplyndring, for at den hele Nation gratis kunde nyde
godt af alt fremmed Aandsliv. Men man skyldte da de
Prisgivne en ordentlig Skadeserstatning, som udeblev.</p>

<p><pb n="10" />.</p>

<p>Det laa mig stærkt paa Hjerte at gennemarbejde og udvide 
mine Studier over Lassalle til en Bog. Men da jeg
i Januar 1879 spurgte min danske Forlægger, Hegel,
om han vilde udgive den, afslog han bestemt at trykke
endog blot et Oplag paa 500 Eksemplarer, da jeg havde
altfor faa Læsere i Danmark. Jeg samlede mig da ganske
om Studier til Hovedstrømningernes femte Del.</p>

<p>Paa dette Tidspunkt blev Festen for Universitetets
firehundredaarige Bestaaen fejret i Kjøbenhavn. Sange
og Taler strømmede over af Kongetroskab, Snobberi,
ægte og forloren Gudelighed; om Videnskab eller i
videnskabelig Aand faldt der ikke mange Ord. Paa
Afstand tog disse Festligheder sig lidet tiltalende
ud.</p>

<p>Medens jeg i Juli 1879 var nogle Uger i Kjøbenhavn,
spiste jeg en Dag til Middag med Chresten Berg og
Viggo Hørup. Jeg saa da Berg for første Gang. Han var
blond, tyk, bred, mavefør, svulmede af Selvfølelse;
en Agitator af Rang blandt Bønder; overbevist om
nogle demokratiske Doktriners Sandhed og Værd. Han
var i høj Grad spydig overfor en Del tilstedeværende
Kjøbenhavnere af Venstre, hvem han bebrejdede politisk
Slaphed; de burde oprette Blade ude i Landet og
personligt agitere paa Møder. Overfor mig var han
nærmest venlig, betragtede mig som Partifælle og
Medsammensvoren, der burde beskyttes. Han vilde
for at gaa udenom Konsistorium foreslaa, at der paa
Finansloven bevilligedes mig 3000 Kroner aarligt som
ekstraordinær Docent. Han og Hørup skulde sætte Sagen
igennem.</p>

<p>Jeg blev i Berlin samvittighedsfuldt underrettet
om alle de Stadier, denne Sag efter dansk Vis
gennemgik. Den gav Anledning til omstændelige
politiske Forhandlinger, til hvad man respektstridigt
turde kalde det uendelige Sludder om Ingenting;
men Berg var sikker paa sin Magt til at gennemføre
Bevillingen, især da man i Fischer havde en Minister,
som var den gunstig. Sagen blev trukket ud fra Midten
af Juli til Slutningen af December. Da Finansudvalget
samledes
for at give sin Betænkning den sidste Form og intet
andet var tilbage end at Navnene skulde underskrives,
erklærede Kammerherre Jacob Scavenius pludselig,
at han ikke vilde stemme for Bevillingen til mig,
og Højre sluttede sig til ham. Derpaa afgav Grev
Holstein selvsamme Erklæring paa egne og Frede
Bojesens Vegne. Sagen maatte da gaa til Afstemning,
og ved den fik Bevillingen 8 Stemmer mod 7. Berg
og Hørup mente endnu at kunne faa Flertal for den i
Folketinget, uagtet Høgsbro dér ogsaa var imod mig;
men saa bad Ministeren Fischer Berg om at lade Sagen
helt gaa ud, da han ikke mere kunde (o: turde) gaa
ind paa Bevillingen. Han frygtede som i 1875 for
sin Taburet. Han reddede den dog ikke længe; thi da
Højre ikke længer følte sig tryg overfor ham, og da
man havde bragt i Erfaring, at han havde legitimeret
og opdrog to uægte Børn, han i sin Ungdom havde
faaet, beskyldte Topsøe ham for Connivens med "den
frie Kærlighed", og han maatte gaa af. Kammerherre
Scavenius overtog Embedet.</p>

<p><pb n="11" />.</p>

<p>Iblandt mine Breve til norsk Dagbladet var der i
September 1879 et, hvori jeg refererede Indholdet
af en Bog Menneskehedens Fordomme, som en gammel
Østerriger ved Navn Lazar Hellenbach, en politisk
reaktionær Forfatter, havde skrevet og sendt mig. 
Det var ikke i Drømme faldet mig ind, at den Artikel
kunde vække Opsigt eller forarge; jeg levede jo
i et kultiveret Samfund, hvor Publikum kunde høre
meget uden derfor at have den Fornemmelse, at Ørerne
gik af. Stadigt paany glemte jeg Indskrænketheden,
Dum-fromheden og Hadet i Norden.</p>

<p>Lazar Hellenbach bekæmpede den Mening, at Jorden var 
overbefolket, men havde etsteds betingelsesvis skrevet,
at ifald Jorden virkelig var det, saa vilde det, saa
længe Elendigheden i de laveste Klasser var saa stor,
som den er, være mere humant at lade de fattigstes
Smaabørn dø en smerteløs Død end at udsætte dem for
den Sult og den Nød, som saa ofte venter dem.</p>

<p>Denne ligegyldige, i ethvert Tilfælde aldeles
uskyldige Sætning, hvilken jeg endda slet ikke havde
overtaget for min egen Regning, men blot gengivet
som Hellenbachs, gav Anledning til den stærkest
fygende Storm af Mundsvejr, der endnu havde blæst
imod mig. Meget havde man jo tilforn beskyldt mig for;
men selv for Spøg havde dog Ingen endnu anklaget mig
for at ville myrde Smaabørn. Denne Anklage blev nu
Løsenet.</p>

<p>I norsk Morgenbladet rettede en Hr. M. Færden
to svære Artikler mod hint brødefri Brev, saa det
norske Dagbladet maatte forsvare Tilladeligheden af
den frie Diskussion imod ham. Men det var i Danmark,
at Molboforbitrelsen i den Anledning for Alvor gik
grassat. Dér lykkedes det at ophidse de velsindede
Krese til det Yderste imod mig i Anledning af mit
planlagte Masse-Barnemord. Ploug klippede snildt
et Brudstykke ud af hint Referat og indrykkede det
i sit Blad under Overskrift Et fordomsfrit Forslag
med den ganske usandfærdige Indledning, at jeg havde
anbefalet Hellenbachs Bog. Jeg havde kun skrevet:
"Denne Bog af en gammel østerrigsk Skribent fortjener
en Gennemlæsning.... Bogen er hverken genial eller
i nogen fremspringende Grad original; men den
er tankevækkende og selve Æmnet [Menneskehedens
Fordomme] er et godt Indfald." Fædrelandets Læsere
skulde imidlertid bringes til den Tro, at jeg
ikke blot havde anbefalet Bogen, men særlig hint
barnemorderiske Forslag. Jeg havde i min Artikel
endda udtrykkelig skrevet: "Da Forfatteren jo ikke
tillægger Overbefolkningen Skylden for de ejendomsløse
Klassers Nød,
tvivler han selvfølgelig ikke paa, at der gives andre
og bedre Midler imod Nøden end Barnemord." Men denne
Sætning udelod Hr. Ploug; umiddelbart foran den
standsede han sit Citat.</p>

<p>Saaledes lykkedes det at faa de skikkelige
Kjøbenhavnere til endnu engang at korse sig af Harme
over min Immoralitet.</p>

<p><pb n="12" />.</p>

<p>Neppe var denne Indignation traadt en Smule i
Baggrunden, før der i den danske Presse igen blev
hidset til Forbitrelse imod mig. Jeg havde i Oktober
<pb n="187" />9 i Academy omtalt nogle nye nordiske Bøger,
deriblandt Kiellands første Novelletter, alle med Ros,
kunde altsaa ikke denne Gang beskyldes for Nedsætten
af det Hjemlige; men der rejstes saa i Dagbladet et
Skrig over at der var andre Forfattere, jeg ikke havde
omtalt, navnlig Bladets Redaktør, Hr. Topsøe. Jeg
havde imidlertid heller ikke nævnt Henrik Ibsen,
hvem jeg dog stod adskilligt nærmere. Man tog intet
Hensyn dertil, gik derimod løs paa min Tendens "den
blinde Hyldest af den saakaldte moderne europæiske
Kultur, hvorved ifølge Dr. Brandes' Dogmer forstaas
Darwinismen, Positivismen og Naturalismen".</p>

<p>Endnu langt stærkere Slag paa Gonggongen i Danmark
foraarsagede en Oversigtsartikel over Dansk Literatur
i 1879, som jeg paa indtrængende Opfordring fra
Redaktionen for Meyers store Konversationsleksikon
havde skrevet til et af dette Foretagendes
aarlige Supplementhefter. Det var et af disse sure
Pligtarbejder, jeg for det daglige Brøds Skyld ikke
turde afslaa, kedsomt og besværligt som det var,
især for mig, der i Udlandet ikke kunde følge med
alt hvad der udkom i Kjøbenhavn. Selvfølgelig skrev
jeg Artiklen
samvittighedsfuldt (med samme Art Samvittighedsfuldhed,
som den, hvormed man retter Korrektur); men iøvrigt
tillagde jeg den ikke ringeste Vægt; den skulde og
maatte ikke engang undertegnes. Artiklen var tilmed
ikke helt af mig selv; thi da jeg i Berlin ikke
havde set Danmarks nyeste historiske Literatur,
havde Forfatteren Herman Schwanenflügel vist mig
den Velvilje at fuldstændiggøre min rent literære
Oversigt med en over Aarets historiske Publikationer.</p>

<p>Den hele Artikel var 3 1/2 Side stor. Den Hensigt at
gøre Propaganda eller nedsætte laa mig saa fjern,
som den at ville henlede Opmærksomheden paa mig
selv. Jeg havde i Oversigten end ikke nævnt mig. Men
da jeg jo nu engang hørte med til dansk Literatur,
fandt Redaktionen det urimeligt, at jeg blev helt
forbigaaet, og tilføjede derfor en enkelt Linje
om mine Hovedstrømninger, den iøvrigt uheldige:
"som banede Vejen for en ganske ny Betragtning af
den moderne Digtning". Redaktionen foretog uden mit
Samtykke desuden adskillige andre Tilføjelser og
Ændringer. Artiklen var jo navnløs. Paa Indersiden
af Heftets Omslag, der faldt bort ved Indbindingen,
fandtes imidlertid alligevel mit Navn, om end
med ganske smaa Bogstaver, i den lange Liste over
Medarbejderne.</p>

<p>Da jeg var klar over, med hvilken Politi-Lidenskab man
i Kjøbenhavn spejdede efter mit Navn, hvor det end kom
frem i Udlandet, sendte jeg, straks som Heftet kom mig
i Hænde, Hr. H. I. Meyer, Leksikonnets Udgiver, et
Brev, hvis Koncept jeg bevarede, hvori jeg meddelte
ham, at der af Leksikon-Supplementets Redaktion
var foretaget "saa væsenlige, saa uforstandige,
til Dels meningsforstyrrende Forandringer" i min
Artikel, at jeg ikke kunde tage Ansvaret for den paa
mig. "Jeg maa," skrev jeg, "derfor til min Beklagelse
anmode Dem om at lade en Notits, der fralægger mig
Forfatterskabet, blive optaget i Korrespondensbladet til</p>

<p>næste Hefte og bede Dem tilstille mig samme." 
Jeg gav en Række Prøver paa de foretagne Ændringer
og sluttede: "Endelig har man havt den utrolige
Smagløshed at lægge mig en Ytring i Munden,
i hvilken jeg (tilmed paa den urimeligste Maade)
roser mig selv." - Det var vel kun en eneste Linje,
og jeg vidste vel, at intet Menneske i Tyskland vilde
agte paa den; men, som jeg i mit Brev bemærkede,
"i Danmark, hvor jeg har adskillige Fjender, vil
den blive læst Ord for Ord." I det Svar, jeg modtog,
hed det: "Det Skete gør os uendelig ondt, og vi beder
Dem kun om ikke at tage Sagen saa tragisk, som Deres
Brev fremstiller den, og hvortil De desværre har fuld
Berettigelse." Ikke desmindre sluttede Brevet med,
at Redaktionen "af letforstaaelige Grunde" ikke kunde
beslutte sig til at fralægge mig Forfatterskabet.</p>

<p>Da der gik fulde tre Uger, uden at Dagbladet og
Fædrelandet i Kjøbenhavn gjorde Anskrig, tænkte jeg,
at man maaske denne ene Gang havde fundet Anledningen
for ubetydelig eller havde overset mit Navn paa
Omslagets Inderside; men nej! Der maatte kun hengaa
den Tid, som udkrævedes, for at Heftet naaede det
store kongelige Bibliotek i Kjøbenhavn, Arsenalet
for Vaabnene imod mig.</p>

<p>Artiklen blev i de danske Blade gengivet med sædvanlig
Perfidi. Det gjaldt om at godtgøre, jeg alene roste
mine "Venner", Byen var jo ikke større, end at Alle
vidste, jeg kendte Professor Schiödte. Følgelig hed
det, at jeg favoriserede ham, og i Fædrelandet blev
derfor de stærke Lovord, jeg havde udtalt om Japetus
Steenstrup, oversprungne. Byen var fremdeles ikke
større, end at Alle vidste, jeg kendte Historikeren
Fridericia. Følgelig fremhævedes, hvad jeg havde sagt
om ham, skønt han var den Historiker, der havde faaet
kortest Omtale, og man udelod det langt udførligere,
som fandtes om Birket-Smith og Troels-Lund. Hele
Byen vidste, at jeg kendte Professor Goos. Følgelig
angreb Dagbladet(!) mig lidenskabeligt for den
gunstige Omtale, et Værk af Goos havde faaet, medens
A. W. Scheel, Aagesen, Nellemann ikke var nævnte
osv. Og Dagbladet, som aldrig lod en Lejlighed til
at stemple mig som Landsforræder gaa forbi, sluttede
da den første af sine Artikler med den sacramentale
Vending: "Det gamle Ord, at det er en daarlig Fugl,
som besudler sin egen Rede, bør holdes i Agt."</p>

<p>Professor Johannes Steenstrup, der med en ikke altid
lige klædelig Fanatisme gerne skrev hele Spalter
om en Notits af mig paa nogle Linjer, anklagede mig
ikke blot anonymt i Kjøbenhavn, men med sit Navn i
Paris, hvor Revue Critique blev underrettet om alt
det Hæslige, min Leksikonsartikel indeholdt. Da jeg
i et Brev til Gabriel Monod tog til Genmæle, svarte
denne køligt, at Professor Steenstrup sikkert vidste
Besked angaaende hvad han skrev om. (24 Aar senere
talte Monod til min Ære paa Banegaarden i Paris). Jeg
maatte da henvende mig til Tidsskriftets anden Leder,
Gaston Paris, som svarte venskabeligt og lovede mig
Oprejsning.</p>

<p>(For at sikre sig den attraaede Upartiskhed i Meyers
Konversationsleksikon fik man Redaktionen af dansk
Literatur for de senere Udgaver overdraget Hr. Julius
Paludan.)</p>

<p>Et eneste Blad forsvarede mig, det da nylig stiftede
Dags-Avisen, i hvilket nuværende Overretssagfører
A. Cantor skrev et veltalende Indlæg, som paaviste
alle de grove Forvanskninger af mine Udtalelser i
Dagbladet og Fædrelandet. Han skrev: "Ingensinde har
jeg læst en saa glimrende, i al sin Kortfattethed
skarpt pointeret, Fremstilling af dansk Literatur;
aldrig har et tysk Leksikon omtalt Danmarks Forfattere
og literære Bevægelser saa udførligt, med saa fin
Opfattelse, saa levende Sympati .... Dagbladet
lader Dr.
Brandes besudle sin egen Rede. Og dog er Sandheden
den, at han gør Alt, for i Udlandets Øjne at forskønne
den Rede, som der desværre ogsaa er nok herhjemme
til at besudle."</p>

<p>Dags-Avisen var imidlertid et nyt Foretagende og ude
af Stand til at holde sig mer end i nogle Aar. De
gamle Aviser bestemte den offentlige Mening i Danmark,
og Redaktørerne havde lovet sig selv, at overfor mig
skulde denne ikke falde til Ro.</p>

<p><pb n="13" />.</p>

<p>I de Dage hændte der mig en ubetydelig Begivenhed,
et rent Intet, som ikke desmindre gjorde det dybeste
Indtryk paa mig. Jeg gik gennem Thiergarten med rask
Gang, da jeg kom til at krydse Forfatteren Hans
Hopfen, som var til Hest. Han holdt Hesten an, da
han saa mig, og vi fulgtes et Stykke ad, han ridende
i Skridt, jeg gaaende. Da jeg paa hans Bemærkning,
at jeg saa noget medtaget ud, meddelte ham Grunden,
det utrolige Spektakel i Anledning af en uskyldig
Artikel i et Leksikons-Supplement, Beskyldningerne for
Selvros og for hadefulde Udtalelser om Fædrelandet,
studsede han højligt, standsede Hesten, gav mig
Haanden og sagde blot disse Ord: Liebenswürdige
Menschen, Ihre Landsleute! Ordene slog ned i mig som
sjældent Ord. Med Et saa jeg mine Landsmænd, som han
saa dem, som jeg trods Alt ikke før havde set dem,
og det formelig rystede mig.</p>

<p>Jeg følte mer end Afstand mellem mig og mine hjemlige
Angribere; de var mig saa ulige, som om jeg beboede
en anden Klode.</p>

<p>Jeg levede, det vil sige: en ubevidst Verden levede i mig, 
og jeg forstod langtfra altid selv mine indre Oplevelser.
Af og til var det, som bristede Mure for mit Blik,
og der aabenbarede sig for mig Syner saa glødende og
farverige i Guld og Purpur, som var jeg Vidne til en
Solopgang. Af og til var det som bristede Grunden i
mit Sjæleliv, paa samme Maade som vulkanske Bjerge
slaar Revner; jeg følte Lavaen syde dernede, fornam
det, som vilde Bjerget spy Ild. Ofte var jeg lutter
anspændt Opmærksomhed, Argus med de hundrede Øjne,
iagttog, tilegnede mig alt Seværdigt i det store mig
fremmede Samfund, hvor jeg havde fundet min Plads. 
Til andre Tider var jeg lutter Handlekraft, Briareus 
med de hundrede Arme, følte mig i Stand til at foretage
aandelige Idrætter og Omvæltninger, der skulde
spores hundred Aar efter. Nu og da var jeg helt en
Drømmer, gik om som en Søvngænger, formende Billeder,
tilskærpende Tanker, som man i Oldtiden skærpede Pile
og Spyd, betaget af mit indre Fatamorgana, optaget
af Arbejdet i mit indre Værksted, helt fortabt i mit
Eget. Naar jeg da gik i det Fri og Luften skælvede,
og den fine stærke Duft af Jord, Blade, Blomster,
Skovens smaa og store Dyr, slog mig i Møde, mens
Skæret fra Himmelhvælvingen, Glimtene af Sol fyldte
mine Sanser og steg mig til Hovedet, kunde jeg være
som blændet og beruset. Planter, Fugle, Insekter var
mig som Ildtunger af selve den Livets Ild, der glødede
i Jordens Indre. Myggenes hvirvlende Dans, Biers og
Vespers Summen, Bladenes lette Knitren for Vinden,
alle disse Lyd gav Genklang i mit Indre. Alnaturen
var da om mig og i mig. Gud var i mig og fyldte mig,
saa det var, som om mit Hjerte skulde sprænges.</p>

<p>Var der noget paa Jorden, som ikke sysselsatte mig,
saa var det mine fromme, gudhengivne, danske Hadere,
hvad de tænkte eller følte eller pønsede paa. Jeg
sagde som Siegfried i Wilbrandts Kriemhild:
   Doch ich mich sorgen? und mein Auge drehen 
   nach ihrem Denken, Wollen oder Fühlen? 
   So leben Andre ja in mir, nicht ich.</p>

<p>Aldrig i Verden kunde det falde mig ind at fordybe
mig i en Bog af Rudolf Schmidt, Paludan, Topsøe,
Steenstrup, en Artikel af Ploug, Rosenberg eller
Præsterne, i Haab om der at finde noget, jeg kunde
angribe dem for. De eksisterede simpelthen ikke for
mig, jeg skænkede dem aldrig en Tanke, læste aldrig
et Ord af dem undtagen nødtvungent, naar deres
Udfald imod mig selv blev sendte mig ind i Huset,
og de ophidsede den nordiske Læseverden imod mig,
saa jeg maatte prøve et Forsvar. Jeg levede mit eget
Liv. De derimod sad imens og levede snyltende med
i et Vrængbillede af mit. Det var dem ikke nok at
have fordrevet mig af Landet; de spejdede efter mit
mindste Skridt, lurede paa hver ringeste Lejlighed til
et Overfald, lyttede til den ubetydeligste Ytring, jeg
fremkom med paa et engelsk eller tysk Blad Papir, for
at gøre et frygteligt Væsen deraf. Intet oversaa de,
intet overhørte de; de var som skabte til Detektiver.</p>

<p>Liebenswürdige Menschen, Ihre Landsleute! havde Hopfen sagt.*)</p>

<p><pb n="14" />.</p>

<p>Det var mig umuligt at komme videre i mine Studier over 
den franske Romantik. Jeg savnede i altfor høj Grad</p>

<p>*) En eneste Gang i mit Liv havde jeg gjort Løjer med
et Par Linjer af Ploug. I en Afhandling om Christian
Winther spøgte jeg 1876 med den latterlige Linje i
Plougs Digt til hans Ære: "Det Ydunsæble, du langer,
det hænger paa Dafnes Træ", der i en Haandevending
førte Læseren fra Valhal til Olymp ganske som Hr. von
Bilbo's Replik i Frejas Alter: "Ved Apollo! hun er
skøn som Freja". "Æbler paa Laurbærtræet! udbrød
jeg. Det er, som om vi vilde sige til Hr. Ploug, at
han neppe vinder andre Laurbær end dem, der vokser
paa Æbletræerne". - Men straks ved første Optryk 1877
i Danske Digtere slettede jeg hele Stedet.
Materiale. Jeg maatte til Paris at købe Bøger, havde
jo desuden Aaret forud anonymt faaet en lille Sum
Penge til en Pariserrejse.</p>

<p>I Slutningen af September 1879 gensaa jeg da
efter ni Aars Forløb Paris. Indtrykket var langt
stærkere end jeg havde ventet; jeg gennemløb en
Kæde af Sindsbevægelser, følte først Svimmelhed,
saa Glæde. Byen virkede i de første Øjeblikke paa mig
som Glans, som straalende Liv. Jeg ankom om Aftenen,
men maatte straks ile ud i Paris at gense min Ungdoms
Steder, de forskellige Huse, hvor jeg havde boet,
og Tuileriernes Ruiner og Operaen, der skinnede i
det elektriske Lys, som var mig nyt i Paris.</p>

<p>Pludselig følte jeg nu, at mit Forhold til Tyskland
tiltrods for al Velvilje, jeg der havde mødt, aldrig
havde været andet end et Fornuftægteskab; og at det
var Frankrig og Italien, hvortil bestandig mit Hjerte
drog mig.</p>

<p>Byen var endnu Gambettas, Emil Zolas og Sarah 
Bernhardts Paris. Med Zola havde jeg brevvekslet. 
Sarah saa jeg med dyb Fornøjelse paa Théâtre français 
i Hernani og L'Etrangère, skønt hun spilte skødesløst, 
ordnede sin Dragt midt imellem patetiske Repliker. 
Hendes Stemme var en uimodstaaelig Musik.</p>

<p>Blot jeg paa Nationalteatret saa to gamle Stykker
som Sedaine's Filosofen uden at vide det og Augier's
Hr. Poirier, blev jeg mig bevidst, at jeg i ni Aar
ingen saadan Kunstnydelse havde kendt.</p>

<p>Got, Delaunay, Laroche, Croizette, Barré, det var en
underfuld Sammensmeltning af store Talenter. Ikke
mindre henrykt var jeg over Bearbejdelsen af
Zola's L'Assommoir paa L'Ambigu - Spillet var trods
Stykkets Ringhed fuldendt, Gil Naza som Copeau, det
var Mesterskabet. Smeltende var Scenen med Konen og
Barnet, hvor de bringer ham hans Suppe - "den lugter
saa godt, at man kunde
komme den paa sit Lommetørklæde" - og hvor han rider
Ranke med den Lille - det var langt mer end hvad
Digteren havde givet. Gervaises hele sørgelige Rolle
var sjælfuld, ulasteligt fin og skøn. De spøgende
Scener gik ypperligt som de tragiske. Skønt Handlingen
var omarbejdet for Galleriet, greb dens Sandhed. Den
Mængde Arbejdere, der fyldte Salen, applauderede,
saa Teatret undertiden var lutter larmende Jubel.</p>

<p>Jeg saa den dejlige Alice Regnault i det letfærdige
Stykke Jonathan. For hendes Skønhed havde jeg sværmet,
da jeg sidste Gang var i Paris. Hvad havde jeg ikke
givet for da at turde sidde ved hendes Side! Ak,
det hændte mig først 23 Aar efter, da jeg en Dag hos
Octave Mirbeau førte hans Frue tilbords.</p>

<p><pb n="15" />.</p>

<p>Den meste Del af Dagen tilbragte jeg paa Bogjagt
med Bogindkøb. Dog størst Glæde havde jeg af de
Franskmænd, der kunde lære mig noget. Da paa denne
Aarstid Mænd som Taine og Renan var fraværende fra
Paris og da Philaréte Chasles ikke mere var blandt
de Levende, maatte jeg efter Raad fra Taine søge nye
Bekendtskaber.</p>

<p>Anatole Leroy-Beaulieu, der var en nær Ven af Georges
Noufflard, havde skrevet om mig i Revue des deux
mondes; men ham traf jeg desværre først ved senere
Besøg i Paris. Derimod lærte jeg Emile Boutmy at kende
og havde rigt Udbytte deraf. Jeg havde længe beundret
ham for hans lille Bog om Den græske Arkitekturs
Filosofi, som jeg satte højt over Taines Filosofi
af den græske Kunst. Nu havde han ganske forladt
Arkæologien, og havde viet alle sine Kræfter til
den Skole for de politiske Videnskaber, som han med
Bistand af Frankrigs bedste Mænd havde oprettet. Det</p>

<p>er den, der endnu bestaar som den afgørende Skole
for franske Diplomater.</p>

<p>Smuk, stilfærdig, livfuld og klar som Boutmy var,
gjorde han et velgørende Indtryk. Jeg gensaa ham
ikke før i 1904, da Fru Taine en Dag indbød os til
Frokost sammen. Da var han næsten blind, kunde kun gaa
ledet af sin lille Adoptivdatter, men var overfor mig
ganske den samme. Der var nu den Forskel i hans Væsen,
at lystige Bemærkninger om Pariserforhold, som dem,
han i sin Ungdom kom med, hørtes ikke mere fra hans
Læber. Livligheden var forsvunden, ene Klarheden var
bleven. - Aaret efter var han død.</p>

<p>Han talte dengang længe med mig om den franske
Romantik. Efter hans Opfattelse var den i Grunden
slet ikke romantisk un faux romantisme, dassique au
fond. Det franske Naturel var latinsk og klassisk;
hvilke Spring og Sving det end foretog sig, det faldt
altid tilbage til Klassicitet.</p>

<p>Han delte ikke mine varme Følelser for Ludovic Vitet,
paastod, at han havde været Madame Duchatel's Elsker,
at han gennem hende havde opnaaet Grev Duchatel's
Beskyttelse og skyldte den sin Carrière. Han fandt
det pudsigt, at Vitet derefter havde skrevet
Grevens Biografi. Men nogen Aarsagsforbindelse
mellem Grevindens mulige Hengivenhed for Vitet og
dennes Forfremmelse er umulig. Thi Grev Duchatel
giftede sig først i Slutningen af 1837; han havde
været uadskillelig Ungdomsven af Vitet, og denne var
allerede 1836 Medlem af Statsraadet.</p>

<p>Jeg troer, dette er den eneste urigtige Antagelse,
hvori Emile Boutmy har gjort sig skyldig.
<pb n="16" />.</p>

<p>En anden udmærket Mand, hvis personlige Bekendtskab
jeg da gjorde, var Gaston Paris, der allerede dengang
var navnkundig, om han end ikke endnu var betragtet
som sit Fædrelands Hæder. I sine første Ord til
mig mindede han mig om sin gamle Anmeldelse af min
lille Bog om Den franske Æstetik og meddelte mig, at
Francis de Pressensé havde skrevet om min Beaconsfield
i Journal des Débats.</p>

<p>Gaston Paris var paa dette Tidspunkt i Slutningen
af Trediverne. Han havde da ikke endnu den Højhed
og Værdighed over sit Væsen, som senere kom til,
var hurtig, ungdommelig, meddelsom, paa Tomandshaand
uforbeholden. Han havde vel allerede da længst lagt
Grunden til sit umaadelige og epokegørende Livsværk;
men der sad noget af Studenten i ham endnu. Han
kunde tale et Par Timer i Træk, sprang med livfulde
og slaaende Vendinger fra ét Æmne til et andet.</p>

<p>Han indbød mig til en overdaadig Middag hos Noel
Peters i Passage des Princes og fortalte under
Maaltidet uafbrudt.</p>

<p>Han var, sagde han, tilfreds med sin Stilling, saa
beskeden den end var og saa lidt den indbragte ham om
Aaret. Paa Indvendingen, at man i Norden vilde anse en
Indtægt som hans for rundelig, fulgte det muntre Svar:
"Aa, Forholdene hos Jer kan man ikke sammenligne,
I er vante til at dø af Sult.«</p>

<p>Han levede, sagde han, alene for sin Videnskab,
var ikke som About og Renan, der kendte Prins
Napoleon: "Jeg kender ingen Prinser, har aldrig kendt
nogen." Han beklagede sig over Brødrene Goncourt; de
havde efter hans Paastand faaet ham fordrevet fra de
berømte literære Middagsmaaltider hos Restauratøren
Magny. Da Sainte-Beuve,
som havde indtaget Forsædet, var død, og Brødrene
tilligemed Paul de Saint-Victor genoprettede denne
Selskabelighed, havde de udelukket Paris som altfor
borgerlig.</p>

<p>Han gjorde sig forøvrigt paa ganske uborgerlig Maade
lystig over store Kunstneres erotiske Letsindighed,
dvælede længe ved Victor Hugos bekendte Historie
med Fru Biard, da han ved Politikommissærens Komme
i bar Skjorte krøb ud ad Vinduet og siddende paa
Husets Tag ved sin Anholdelse erklærede: Jeg er Pair
af Frankrig. - Han kunde ogsaa smaa Historier om
Théophile Gautier, der havde sine Døtre med Ernesta
Grisi, Sønnen Toto med en anden Dame, og som havde
brudt med Ernesta, fordi hun beskyttede Forbindelsen
mellem Datteren Judith og Catulle Mendès, hvortil
Faderen ikke vilde give sit Minde, og som fik en saa
uheldig Udgang. Gaston Paris havde rejst med Gautier
i Spanien og fortalte, hvorledes han paa Restauranter
dér højrøstet havde raset mod les bourgeois, der
begik enhver kønslig Nedrighed, medens han selv
havde anbragt alle sine Bastarder i gode Huse,
forsaavidt han ikke kunde overkomme at opdrage dem
personligt. Paris havde forgæves tysset paa Gautier.</p>

<p>I Alt, hvad han fortalte, fandt han en komisk
Pointe. Han gav en meget satirisk Skildring af en
ung siciliansk Forfatter, der i disse Dage havde
plaget ham og bestandig klaget over, at hans afsides
beliggende Fødested og Opholdssted forhindrede
ham i at opnaa det Ry, hvorpaa han mente at have
Krav. "Som om Stedet, hvor man er født, gjorde noget
til Sagen!" Og med en artig Bøjning imod mig: "De
er født i en Afkrog et vous vous êtes fait connaître
partout."</p>

<p>Gaston Paris talte ogsaa om sin enlige Stand, og forklarede 
mig humoristisk Umuligheden for ham af nogensinde at gifte 
sig. Han vilde ikke gifte sig paa fransk Vis med en ung 
Pige, han ikke forud kendte noget til og ikke kunde
lære at kende, før han allerede var optraadt som
Frier. Der stod da tilbage at gifte sig med en
Udlænding. Men at vælge sig en tysk Brud var nu for
Tiden alt for urimeligt; han burde da hellere tænke
paa en engelsk; dog de Ferier, han kunde tilbringe i
England, var for korte til det rette Valg. Hvad stod
der tilbage? En Enke var det eneste. "Men hvor finder
jeg Enken?"</p>

<p>Besynderligt nok, da Paris senere blev gift to Gange
(1885 og 1891), var det begge Gange med Enker.</p>

<p><pb n="17" />.</p>

<p>Som bekendt er Gaston Paris Grundlæggeren af den
moderne Romanisme, og han fik Elever, saavidt
Civilisationen strækker sig. Han var fremfor Nogen
Initiativets Mand, stillede Opgaverne og satte
Andre i Arbejde for hele deres Liv. Han havde
den Kundskabstrang, der hos de Fleste slukkes saa
tidligt, levende og stærk til sin sidste Dag. Han
besad en saa udviklet konstruktiv Fantasi, at hans
kritiske Formodninger blev bekræftede ved Fund af nye
Aktstykker Aaringer efter at de var udtalte. Han
var Sprogforsker, Tekstkritiker, Folklorist,
Literaturhistoriker, og trods sin Forsknings strengt
videnskabelige Karakter Stilist, ikke blot naturlig
og nøjagtig, men formfuldendt og elegant.</p>

<p>Danmark skylder ham Kristoffer Nyrops Udvikling til
Romanist af første Rang.</p>

<p>Da jeg senere hen efter mange Aars Forløb paany
kom til Frankrig, var Navnet Gaston Paris imedens
vokset saa stærkt, at jeg undsaa mig ved at gøre
Bekendtskabet gældende. Men Paris lod mig lige
straks høre fra sig. Og i de følgende Aar erfor han
aldrig, at jeg var i Byen, uden at sende mig Bud og
indtrængende Indbydelse til sin berømte Salon. Jeg
forsømte den aldrig. Man traf jo der foruden ham selv
Frankrigs ypperste Mænd. Og dog var hans egen Person
altid Hovedtiltrækningen. Han var mere end en stor
Lærd; han var en stor Mand til det Sidste, Den
tro, hvem han en Gang havde rakt Haanden. Han var
en Karakter; hans Væsen bestod ikke af den Gelée,
som oftest er offentlige Personligheders Substans i
Norden. Han er død, Boutmy død, mine Ungdomsvenner
uden Undtagelse døde, næsten alle de udmærkede
Tyskere, jeg i Berlin omgikkes, for længe siden
døde. At se tilbage over sit Liv er som at vandre
over én Kirkegaard efter den anden.</p>

<p><pb n="18" />.</p>

<p>Min Broder Ernst traf sammen med mig i Paris. Det
var nogen Tid siden, vi havde set hinanden
daglig. Han var to Aar yngre end jeg, men havde,
siden han blev voksen, staaet overfor mig som den
ældre og forstandigere. Han var den klogeste af
os Brødre, praktisk anlagt, tidligt opdraget til
Pengeforretninger og Bankvæsen, udrustet med levende
Interesse for Statsøkonomi. Saasnart han i en ung
Alder havde fortjent sig en lille Formue, trak han sig
ud af Forretningerne og levede for sine Studier. Han
kom kun til at udgive en eneste Bog Samfundsspørgsmaal
(1885), men blev nogle Aar efter dette Tidspunkt
Journalist og endnu senere Bladudgiver.</p>

<p>For mig havde han, lige til jeg var et Stykke op
i Trediverne, været Raadgiveren i alle praktiske
Anliggender og den, som i vanskelige Øjeblikke
forstrakte mig med Laan. Vi havde altid havt samme
Bekendtskabskres og kom udmærket ud af det med
hinanden.</p>

<p>En Aften traf vi i Théâtre français Krøyer, der forestillede 
den unge, Dionysos lignende, svenske Maler Ernst Josephson 
for mig. Krøyer havde jeg kendt fra han var
Dreng; som halvvoksen havde han første Gang tegnet
mig i det Berghske Hus, og siden blev vi Kamerater
for Livet. Krøyer og Josephson opfordrede os Brødre
til den næste Dag at spise til Middag sammen med dem.</p>

<p>Det blev en uforglemmelig Middag. Krøyer og Josephson,
der nærede den største Uvilje mod de anerkendte
Restauranter, havde efter Kunstneres Vane opsporet en
lille uanselig Marchand de vin, der besad en Bagstue
med et rundt Spisebord - den snevreste og uhyggeligste
Stue af Verden - hvori der imidlertid anrettedes god
borgerlig Mad. Her blev vi installerede, og til en
Begyndelse var jeg for min Del ikke synderlig fornøjet
med Arrangementet. Men da Suppeterrinen kom paa
Bordet og da den paa fransk Vis indeholdt en kraftig,
herligt duftende Kødsuppe, en rigtig Familiesuppe,
steg det gode Lune hos os alle. Og efterhaanden
blev Samtalen til den nydeligste Kvartet. Krøyers
lyse Sind og indtagende Elskværdighed, Josephsons
Originalitet, Entusiasme og bakkantiske Overgivenhed,
min Broders drøje, sunde Sans og min egen Fornemmelse
af Velvære ved Selskabet fik efterhaanden i den snevre
Stue (hvor der ikke var Plads nok bag Stolene til at
Pigen kunde sætte Tallerkenerne omkring, men hvor mer
end én udmærket Flaske Vin blev trukket op og tømt)
Humøret til at spille i alle Farver og anslaa alle
Tonarter i Dur.</p>

<p><pb n="19" />.</p>

<p>Der var et Besøg, jeg straks efter min Ankomst til
Paris havde Trang til at aflægge. Jeg var spændt paa
at gense min første Ungdoms Veninde, Frøken Louise. Vi
var stadig forblevne i Forbindelse med hinanden, og
hun havde brevligt holdt mig å jour med de forskellige
Giftermaalsplaner, der hos hende som praktisk fransk
Kvinde stadigt
var oppe, indtil hun kom i Havn. Jævnlig havde hun
henvendt sig til mig om Raad til Overvindelse af
Vanskeligheder, der stillede sig i Vejen for dette
eller hint Ægteskabsprojekt. Lykkedes det ikke at
overvinde dem, skrev hun resigneret: Encore un mariage
manqué! Dog nu havde hun allerede i flere Aar været en
brav Embedsmands Hustru og beboede en god Lejlighed
i Rue Pigalle. Hendes Navn var, som en Heltindes hos
Mérimée, Madame de Turgis.</p>

<p>Hun modtog mig uden Sindsbevægelse. Hendes
Skikkelse var bleven sværere, hendes Træk lidt
udviskede; men hendes Farve var sund og hendes
Øjne klare. Hvad heftigere Følelse hun for ni
Aar siden kunde have næret for mig, var slukt til
sidste Gnist. En sat Venskabelighed var det eneste,
som var tilovers. Hendes største Sorg var nu den,
at hun var barnløs; hun klagede bittert derover. Hun
var heftigere klerikal end i sine yngste Dage, mente,
at Europa ringeagtede Frankrig, siden det havde givet
en Person som Gambetta Indflydelse og Magt.</p>

<p>Hendes Mand, der kom til, viste sig at være forstandig
og velopdragen, en kraftig Mand paa en fyrretyve Aar.</p>

<p>Som gammel Ven af Fruen blev jeg indbudt til
Middag en af de følgende Dage. Men ak! Dér faldt
jeg igennem. Den Omstændighed, at jeg nu var bosat
i Berlin, havde paa Forhaand stemt min tidligere
Veninde til Mistænksomhed; hun havde kendt mig, da
ingen Tanke laa mig fjernere end den at tage Ophold
i Tyskland. Hendes Prøjserhad var saa flammende,
som det havde været i Krigens Tid. Ved Bordet faldt
Talen paa Moltke, hvem Fruen kort og godt betegnede
som Blodhund. Da jeg sagtmodigt tog til Genmæle og
vilde forklare hende, at Feltmarschallen sikkert
ikke var personligt blodtørstig, men en omhyggeligt
forberedende og sindrigt beregnende General, brast det
imellem os. Medens hendes Mand høfligt gav mig Ret,
saa jeg paa hendes Miner, at
dette blev vor sidste Samtale i Livet. Hun ytrede
iskoldt blot disse Ord: De har forandret Dem meget. -
Vi rejste os fra Bordet, jeg sagde Farvel, og har
aldrig set hende mere.</p>

<p><pb n="20" />.</p>

<p>Rigt forsynet med Bøger rejste jeg tilbage til
Tyskland og efter en foreløbig Gennemlæsning
af de vigtigste blandt dem tog jeg i Slutningen
af Oktober til Kjøbenhavn for ved Universitetet
dér at holde Foredrag over den romantiske Skole i
Frankrig. Jeg formede under anstrengende Arbejd disse
Foredrag, mens jeg holdt dem; det var Udkastet til
Hovedstrømningernes femte Del.</p>

<p>Jeg ankom, netop som det gode Selskab i Kjøbenhavn
stod paa den anden Ende af Harme over mine Planer 
til at myrde de Fattiges Smaabørn med Kloroform. 
Mine Venner anmodede mig om at fralægge mig 
Beskyldningen. Selv den gamle Konferensraadinde
Hauch plagede mig om at gøre et Forsøg paa at faa
et Svar til Ploug indrykket i Berlingske Tidende;
men jeg kunde ikke bekvemme mig til Svar. Jeg lod
Sladderen gaa, som den vilde.</p>

<p>En Ugestid efter min Ankomst bragte Studenterne Ploug
et Fakkeltog. Jeg mindedes Henrik Ibsens Ord: Stjerne,
hav Tak! Mit Hjem er det gamle.</p>

<p>Faa Dage efter mig ankom Bjørnstjerne Bjørnson til
Kjøbenhavn. Han opsøgte mig straks. Det var en Glæde
at se ham sidde i min Moders Dagligstue, bred og
mægtig, som hugget ud i Granit. Til hende sagde han:
Jeg har altid havt Lyst til at se disse Mødre ....</p>

<p>Opad Dagen skrev han en Billet og bad mig komme hen og
tilbringe Aftenen med ham. Han vilde se mig igen: "jeg
er jo i forelskelsens stadium". Han boede hos Hegels
i Klareboderne; men Familien var borte, til den første
Opførelse af Molbechs Faraos Ring. Vi talte fortroligt
sammen; Bjørnson bad mig om en Anbefaling til Paul
Heyse, da han fra Kjøbenhavn agtede sig til München.</p>

<p>Mens jeg om Sommeren var i Berlin, havde Bjørnson
i sine Breve atter og atter forsikret mig, at de
moderate danske Politikere, Frede Bojesen, Høgsbro
osv., var ivrige for at faa mig kaldt tilbage til
Danmark. Han var lidt fornærmet over min haardnakkede
Skepsis. Nu, da vi traf hinanden og han vidste, at
Berg og Hørup havde sat Sagen i Bevægelse, gjorde
han sit Yderste for at fremme deres Plan, talte med
Høgsbro, med Grev Holstein, arbejdede for mig, som
var Sagen hans egen. Vanskeligt stillet som jeg i
Udlandet var, lod jeg ham og de andre raade. Men mit
Hjerte blødte ved Tanken om at komme tilbage. Det var
mig da, som vilde al Glæde i det Tilfælde slukkes i
mit Liv, og jeg sagde ofte for mig selv disse Karl
den Femtes Vers af Hernani, hvori jeg dengang fandt
min egen Stemning beskrevet:</p>

<p>   Eteins-toi, coeur jeune et plein de flamme! 
   Laisse regner l'esprit que toujours tu troublas. 
   Tes amours dèsormais, tes maîtresses, hélas! 
   C'est l'Allemagne, c'est la Flandre, c'est l'Espagne. 
   L'Empereur est pareil à l'aigle, sa compagne, 
   A la place du coeur il n'a qu'un écusson.</p>

<p>Min Bekymring var overflødig. Sagen strandede, som
alt nævnt, i Rigsdagen, saaledes som den skulde gøre
det i de næste tyve Aar.</p>

<p>Nogle Dage derefter var der hos Hegels stor Middag
for Bjørnson. Der var Drachmanns, Schandorphs, Pietro
Krohn, den norske Maler Ross. Drachmann oplæste det
smukke Digt til Bjørnson, som kom til at indlede
hans Ungdom i Digt og Sang. Jeg havde Fru Bjørnson
til Bords,
en højst naturlig og elskværdig Dame. Da jeg skemtende
spurgte hende, om og hvor længe hun havde delt sin
Mands tidligere, ublide Følelser for mig, svarte hun
artigt, at hun aldrig havde havt noget imod mig. Da
hun viste sig fordomsfri og kvindelig, vovede jeg
at tale til hende om et Anliggende, der længe havde
ligget mig paa Hjerte, Muligheden af en Forsoning
mellem Bjørnstjerne Bjørnson og Henrik Ibsen. Jeg
sagde til Fru Bjørnson: Er De ikke enig med mig om,
at Uvenskabet mellem Deres Mand og Ibsen har varet
længe nok og savner dybere Grund? - Hun nikkede. -
Godt. Ikke sandt, De har gaaet i Skole med Fru
Ibsen, er altsaa gammel Bekendt af hende. Hvad var
da naturligere end at De, naar De nu kommer til
München, gjorde hende et Besøg! Hun er en ligesaa
forstandig Dame som De. Der er da neppe Tvivl om,
at det vil lykkes Dem og hende i Forening at faa de
mange Aars beklagelige Misstemning til at ophøre. -
Nej, nej! svarte Fruen, det vover jeg ikke for min
Mand. Bjørnson vilde ikke tilgive mig det. - Lov mig
i det mindste at tale til ham derom. -</p>

<p>Næste Dag traadte Bjørnson ind til mig og sagde
heftigt: Hvad er det for noget, De igaar har sagt
til min Hustru? - Jeg vidste først ikke, hvortil
han sigtede; men da jeg forstod det, opretholdt
jeg min Paastand, at de to Mænd, der i Forening
repræsenterede Norge, burde forsones. Men Bjørnson
tog lidenskabeligt til Genmæle; red sin Kæphest,
hans Ringeagt for Ordensdekorationer. Ibsen havde
Brystet fuldt af Ordener og et helt Hundehalsbaand
om sin Hals. Det var usselt. Hellere end at række
ham Haanden, vilde han stikke sin Haand i Sop
(Paddehatte).
<pb n="21" />.</p>

<p>Bjørnson opholdt sig da ogsaa i München uden at søge
Ibsen. Derimod søgte han - kort før sin Afrejse - Paul
Heyse, traf ham ikke, lagde sit Kort uden Opgivelse
af Adresse. Heyse, til hvem jeg indstændigt havde
anbefalet ham, maatte da efterspore ham fra Hotel
til Hotel, indbød ham til samme Aften, da Bjørnson
skulde rejse allerede næste Dag, og undlod ikke at
udtale nogen Forundring over at være bleven opsøgt
saa sent, naar Bjørnsons Mening dog var den at gøre
hans Bekendtskab. I en Hast fik Heyse samlet en Del
Venner, der alle kendte noget til Bjørnsons Digtning
og skattede den.</p>

<p>Ulykkeligvis var en af de første Ytringer, der ved
Bordet faldt fra en Tilstedeværende (Bernays),
denne ret naturlige: "Vi har jo ogsaa en anden
berømt Nordmand her i München." - Hvem? spurgte
Bjørnson, og da Svaret lød: Henrik Ibsen, fulgte
fra Bjørnsons Side et kraftigt Ukvemsord. -
Kalder De Ibsen saadan? Hvorfor? - Han har et helt
Hundehalsbaand af Ordener. - Er det saa slemt at have
Dekorationer? Det har jeg med. - Og jeg med, sagde
hans Nabo, Schneegans. - Jeg med, udbrød Digteren
Wilhelm Hertz, indtil Heyse smilende sagde: Jeg selv
har ikke blot en Skuffe fuld; men hvad værre er, jeg
uddeler Ordener, jeg er for Tiden Maximilianordenens
Stormester og giver den bort. - Men Ingen af de Herrer
bærer dog Ordener, sagde Bjørnson. - Ganske vist ikke;
men vi kan ikke dømme den, der bærer dem, haardt.</p>

<p>Paul Heyse var den Aften yderst livlig, en
fortræffelig Vært, fortalte meget, underholdt sine
Gæster. Han var som en Harpe; der rørtes ikke ved
den, uden at den tonede. Bjørnson, der fik den Idé,
at Heyse, nervøs som han var, umuligt kunde taale en
saadan Ødslen med Aand, brugte i
bedste Mening den Vending, at han ødelagde sig ved
en saadan aldrig stansende Produktion; han burde
ikke anstrenge sig saaledes. Heyse, der var, som han
plejede at være, og ikke i mindste Maade anstrengte
sig, svarte da skemtende, at han takkede meget for
Fritagelsen; til daglig Brug strengte han sig sandelig
ikke saaledes an, men han havde troet at maatte til
en vis Grad agere Komediant, da han undtagelsesvis
havde en saa berømt Mand til Gæst.</p>

<p>Nogle Dage efter fik jeg paa en Gang to Breve om
hin Aften. Bjørnsons begyndte: Jeg er bange for, det
ikke gik godt. Heyses beskrev alle Enkeltheder. De
to udmærkede Mænd havde ikke forstaaet hinanden
og ikke havt Tid nok for sig til at sætte sig ind
i hinandens Væsen. Men i og for sig passede de
daarligt sammen. Det rent Kunstneriske i Heyses
Natur interesserede ikke Bjørnson; Missionæren og
Verdensforbedreren i Bjørnson skræmmede Heyse.</p>

<p><pb n="22" />.</p>

<p>Oehlenschlägers Hundredaarsdag, den 14. November,
faldt under mit Ophold i Kjøbenhavn, og Venner
af F. L. Liebenberg besluttede at fejre Dagen
som en Fest for Oehlenschlägers Udgiver og 
trofasteste Beundrer. Holger Drachmann havde skrevet 
et Digt til Oehlenschlägers Ære, Schandorph en Sang 
til Liebenbergs; man bad mig holde Festtalen. 
Oehlenschlägers Søn skulde sidde ved Siden af mig.</p>

<p>Det blev en vellykket Aften. Stemningen var god blandt
de mange Forfattere, Kunstnere og Damer, der fyldte
Salen. Det var mig kært at bringe vor højtelskede
Patriark min Hyldest. Han havde taget sig af mig
fra min første Studentertid, gjort Fodture med mig i
Nordsjælland, da jeg var 20 Aar, og bevaret mig sit
Venskab - ikke uforandret, som
man siger, men med stadigt stigende Varmegrad. Gamle
Liebenberg var den mest begejstrede Literaturelsker,
Danmark har frembragt, og som Personlighed mærkværdig
fordi, som jeg engang har udtalt det, hans Hjerte var
blødt, men hans Hals var haard. Han var en oprigtig
Tilbeder af Poesien; men tillige en djærv Hader af
Kristenheden, og han var dog født 1810. Den Tale, jeg
holdt til ham, bad han mig nedskrive, og den findes
i hans efterladte Erindringer. Han har opdraget og
udviklet et stort Antal yngre Mænd ligefra Digteren
Hostrup til Billedhuggeren Brandstrup. Alle de,
han opdrog, forblev ham tro.*)</p>

<p><pb n="23" />.</p>

<p>Han havde i det Punkt større Held med sig end
jeg. Altsom jeg arbejdede mig i Vejret blev jeg,
der for den ældre Slægt stadigt var Genstanden for
Afsky, for den yngre Forfatterslægt i Norden mere og
mere Brugsgenstanden. I Berlin blev jeg bombarderet
med Bøger, man bad mig omtale, og med Manuskripter,
man bad mig gennemlæse og rette. Fru Edgren sendte
mig sine Noveller i Haandskrift fra Stockholm,
og Hr. Alfred Ipsen sine Digte i Haandskrift fra
Kjøbenhavn. Under mit daværende Ophold i Danmark blev
jeg stærkt belejret af den skrivende Ungdom. Jeg
gennemlæste vel Halvdelen af den Literatur, der
skulde udkomme til Jul. Der var dem, der viste
mig uegennyttigt Venskab som Sophus Schandorph,
med hvem det ogsaa var en Lyst at samarbejde. Jeg
gav ham Kanevasset til den lille Fortælling Victor
Hugo i Newport, som han udførte. Der var andre,
hvis Overhæng plagede mig.</p>

<p>Imellem dem var der en, som i de Aar havde debuteret,</p>

<p>*) Samlede Skrifter II 215 ff.</p>

<p>sendt mig sine første Sager til Berlin og taget mig
i Beslag ved yderst livlig Brevveksling. Nu gjorde
han i Kjøbenhavn mit personlige Bekendtskab og
viste mig en saa paatrængende Hengivenhed, at han
gerne stillede om Morgenen tidligt, før jeg endnu
havde gjort Toilette, og derefter fulgte mig som min
Skygge, naar jeg gik ud. Han efterlignede til mine
Brødres Moro min Klædedragt, saa jeg i Reglen ved
hvert paafølgende Besøg i Kjøbenhavn traf ham klædt
i de Bukser, jeg havde baaret under det forrige. Han
anskaffede sig en brun Fløjls Jakke, et Par lysegraa
Benklæder, en hvid Foraars-Overfrakke, hvadsomhelst
jeg havde baaret. Naar jeg sagde til ham, at hans
Passion snart vilde gaa over, svarte og skrev han,
at han var haardnakket og udholdende i sine Følelser
som ingen anden.</p>

<p>Med Sorg og Bluelse tænker jeg paa al den Tid, jeg vel
en tre Aar igennem spildte paa ham, med Besvarelse
af hans Breve, med Gennemlæsning og Rettelse af
hans Prosa og hans Vers. Derefter skrev han en Bog,
han bad mig anmelde, men som jeg erklærede ham, det
var mig umuligt at rose til hans Tilfredshed. Han
lod sig ikke skræmme af mit Afslag; men fornyede
sin Anmodning gennem en dansk Dame, i hvis Hus han
havde insinueret sig for, som han oprigtigt tilstod,
jævnlig at kunne træffe mig dér. Da jeg nødigt
vilde støde denne Dame, en trofast Veninde af mig,
skrev jeg modstræbende en Anmeldelse. Men den faldt
ikke ud efter Forfatterens Ønske, og hans Stemning
overfor mig slog da fuldstændigt om. Han følte Trang
til straks at meddele Omverdenen dette sit Omslag,
og gjorde sig da til Organ for alle de Beskyldninger,
mine Avindsmænd plejede at rette imod mig, anklagede
mig desuden for private Ytringer, jeg skulde have
sagt til ham som formentlig Ven i min egen Stue, men
meddelte tillige, at han aldrig havde kendt noget
videre til mig personligt. I en Rejsebeskrivelse, han
stykkevis havde offenliggjort, havde han udførligt, 
gennem rent faktiske Træk, fortalt, hvilket Ry jeg var 
i Besiddelse af selv i det fjernere Udland. Da han 
udgav sin Rejse i Bogform, udslettede han de 
paagældende Steder.</p>

<p>Af alle de Personer, der har skuffet min Tillid, er
han den, som har forøget min Menneskekundskab paa den
lærerigste Maade, og denne Menneskekundskab har ikke
været for dyrt betalt med den uundgaaelige og dybe
Væmmelse, som fulgte. Jeg svarte ham aldrig et Ord
paa hans Angreb, og jeg kan selv nu ikke bekvemme mig
til at nævne hans Navn. Det Navn vilde i min Prosa
virke paa mig som en Spyflue i Rav.</p>

<p><pb n="24" />.</p>

<p>Mine Foredrag i Kjøbenhavn behagede. Auditoriet var
stuvende fuldt, og de bedste af den yngre Slægt
var blandt mine Tilhørere, Politikere som Hørup,
næsten alle yngre Kunstnere og Skribenter, mange
ældre Videnskabsmænd.</p>

<p>I Slutningen af November vendte jeg tilbage til
Berlin. Jeg medbragte fra Norden et Indtryk af
Opsving i Literaturen: Schandorph havde skrevet
Uden Midtpunkt, Erik Skram Gertrude Coldbjørnsen,
Alexander Kielland sine første Novelletter. Nu fik
jeg den 8. December fra Henrik Ibsen Et Dukkehjem
sendt ind i Huset. Unødigt at sige, hvad Indtryk
Værket gjorde. Ingen førte en saadan Pen.</p>

<p>Pudsigt nok hændte det mig en Dag, jeg brugte dette
Ord, at min egen Pen faldt ud af Vinduet. Det var
mig en sand Forskrækkelse, ikke paa Grund af nogen
Overtro, men fordi det usle Penneskaft, en Træpind,
havde en Art Affektionsværdi for mig, da jeg havde
skrevet alle mine Bøger og Artikler dermed. Jeg fandt
Penneskaftet igen i den lille Stump Have udenfor
Huset og skriver endnu en Menneskealder derefter med
det samme.
I Januar 1880 førtes den saakaldte Nytaarsfejde i
Kjøbenhavn, idet Plougs fjendtlige Holdning overfor
de yngre Forfattere og nogle Ukvemsord af ham mod mig
gav Drachmann og Schandorph Anledning til heftige og
morsomme Digte imod ham. Jeg holdt mig ganske udenfor
denne Strid.</p>

<p>I Januar drønede Topsøes Dagbladet af Artikler imod
mig; jeg fik paa én Dag fem tilsendt.</p>

<p>Jeg havde en positiv Lykkefølelse, hver Gang jeg i
Berlin gik ud paa Gaderne og vidste, at jeg dér ikke
vilde møde nogen Dansk.</p>

<p>Den 26. Januar 1880 holdt jeg i Berlin mit første
Foredrag paa Tysk. Humboldtakademiet, der endnu var i
sin Vorden, havde foreløbig maattet nøjes med større
Skolelokaler, og det var et saadant, som var givet
mig til Høresal. Det fyldtes efterhaanden af Herrer
og Damer, der tog Plads paa Skolebænkene.</p>

<p>Foredraget gjorde Lykke. Nationalzeitung kaldte
det den næste Morgen geistreich, formvollendet,
stellenweise hinreissend warm. Mellem Tilhørerne
lagde jeg Mærke til en fornem Herre, der hele Tiden
omhyggeligt opskrev hvad jeg sagde. Efter en af
de følgende Timer forestillede han sig for mig som
Hr. v. Knesebeck, Kejserinde Augustas Privatsekretær,
og sagde mig, Kejserinden havde paalagt ham stadigt
at meddele hende Indholdet af hvad jeg foredrog.</p>

<p>Nogen god Forretning var det ikke at tale i
Humboldtakademiet. Thi for den første Række af otte
Foredrag blev der mig tilsendt den Sum 106 Mark
<pb n="75" /> Pfennig.
<pb n="25" />.</p>

<p>Imidlertid var Lejligheden i Unter den Zelten, tredie
Sal, blevet snevrere. En lille Pige havde i nogen Tid
optaget Plads. Da en anden lille Pige kom til Verden,
blev det nødvendigt for mig at gøre et eller andet
Skridt for at opnaa en lidt rundeligere Indtægt end
den, Humboldtakademiet afgav. Jeg mindedes Schillers
Ord af Sangen om Klokken:</p>

<p>   Der Mann muss hinaus
   ins feindliche Leben,
   muss wirken und streben,
   muss wetten und wagen,
   das Glück zu erjagen.</p>

<p>Jeg besluttede at holde en Række Forelæsninger
i Kristiania, hvor jeg fire Aar tidligere havde
vakt Røre og faaet en god Modtagelse; jeg havde i
den franske Romantik et umaadelig! Stof, som kunde
bearbejdes, udvides, sammentrænges stedse paany. 
Jeg rejste da til Norge.</p>

<p>Mellem Nässjö og Laxå havde jeg til Rejsefælle i
Vognen en lille Teolog fra Lunds Universitet, som
indlod sig med mig og klagede over den forfærdelige
Ugudelighed, der i den senere Tid udbredte sig i de
nordiske Lande. Hovedmændene er tre, sagde han, en for
hvert Land: Victor Rydberg hos os, Bjørnson i Norge
og Georg Brandes i Danmark; men han er den værste,
en sand Pest. - Jeg gav Manden Ret, og vogtede mig
vel for at give mig til Kende. Imidlertid var der
Folk i Kupéen, der kendte mig, og en af dem sagde,
da Teologen var steget ud, smilende til mig: Det
roade doctorn att drifva med unga herren.</p>

<p>I Kristiania, hvor jeg ankom første Maj, traf jeg
en formelig Vennekres; blandt det skrivende Folk
Thommessen, Lars Holst, Vullum, Henrik Jæger, blandt
Kunstnerne
Skramstad, Skeibrok, Frits Thaulow, Ross og min Ven fra
Berlin Christian Krohg, blandt Universitetsmændene
Skavlan, Sars, Lyng, Schiøtt, endelig en gammel god
Bekendt fra Dresden, Konsul Falsen.</p>

<p>Fra mange Sider mødte mig den overordentlige norske
Gæstfrihed, som altid rører en Dansk. Det glade,
ubundne Liv i Kristiania var mig tilmed nyt.</p>

<p><pb n="26" />.</p>

<p>Man havde nu anden Gang indgivet Ansøgning for mig
om en Sal paa Universitetet og var i en vis Spænding
med Hensyn til Afgørelsen, der trak noget ud. Endelig
kom Svaret; jeg fik Adgang til Festsalen. Men denne
Tilladelse vakte Gejstlighedens Harme, og en Pastor
Schiørn blev dens Tolk.</p>

<p>I Aftenbladet anklagede han Universitetet i de
voldsomste Udtryk. Ved at modtage mig tilkendegav det,
at det ikke fandt sig opfordret "til at lægge nogen
Hindring i Vejen selv for de aabenbareste og bitreste
Angreb paa Kristendommen". Pastor Schiørn paastod,
ganske som før ham Pastor Heuch, at min Virksomhed
"væsentlig gik ud paa at angribe Kristus". I
hans Øjne var jeg imidlertid en Art Komediant;
han kaldte mig med Forkærlighed "Aktøren". Han
betegnede det Skuespil, hvori jeg "som bekendt var
en talentfuld Aktør", som et Skuespil, hvori Aktøren
"frydede sig ved at gentage den Dagsgerning, som
er skildret af Evangelisten Mathæus i det 26. og
<pb n="27" />. Kapitel: Nazaræeren stilles atter frem for at
bespottes, hudflettes og korsfæstes". Jeg "Aktøren"
godtgjorde min Overlegenhed "ved at slaa Kristus i
Ansigtet, hudflette ham med Spottens Svøbe, skyde
til Maals efter hans Hjerte med Viddets Pile". Jeg
"naglede Kristus til Korset paany" - alt dette i
nogle projekterede
Foredrag om den franske Romantik; thi forinden kunde
jeg dog vanskeligt siges at have gjort det.</p>

<p>Pastoren blev stilfærdigt, men alvorligt imødegaaet i 
Bladet selv af en Skolebestyrer, Georg Fasting.</p>

<p><pb n="27" />.</p>

<p>Det blev smukke, festlige Dage. Jeg mindes en Køretur
med Thommessen og den fine, kloge Nordmand Wollert
Konow, Oehlenschlägers Dattersøn, udenfor Byen langs
Vigene i henrivende Vejr, mens overraskende Udsigter
aabnede sig for Blikket og det var som alle Træer
slog ud i Vaarpragt. Jeg mindes gode Sammenkomster i
store lyse Rum i Kristianias bedste Selskab. Blandt
Damerne tiltalte Kristoffer Jansons Hustru, Fru Drude
Janson, mig stærkt, original og yndefuld som hun var;
jeg traf hende da en tre eller fire Aftener i Træk,
og har aldrig set hende siden. En anden smuk Dame, jeg
i de Dage saa for første Gang, var Fru Amalie Müller
(senere Fru Skram), hvis Hoved var uforglemmeligt,
mens Skikkelsen ikke var saa fuldendt smuk. Fra
Fru Janson udstraalede Ynde og Sødme, fra Fru Müller
Skønhed og Disharmoni. Hun talte om Alt med Heftighed,
beklagede sig over Mændenes Raahed og Plumphed,
nærede samtidigt stærk Entusiasme for enkelte Mænd,
dengang særligt Bjørnson, om hvem hun skrev sine
første Artikler.</p>

<p><pb n="28" />.</p>

<p>Frits Thaulow kom og hentede mig i en lille Gig. Et
yndigt Barn, hans ældste Datter, sad paa Bukken og
spurgte mig ind i Vognen: Hvorledes gaar det den lille
Baby? Thaulow kørte mig ud af Byen til et Landsted,
hvor han var den gæstfri Vært.
Jeg havde lært hans Pragtskikkelse at kende, da
han som ungt Menneske opholdt sig i Kjøbenhavn,
og først som Sørensens Elev, senere som Drachmanns
Elev og Kamerat lærte Marinemaleriet. Han bar da,
naar han var ved sit Arbejd, en tætsluttende Jakke
og Knæbenklæder, saa han lignede en ung Kunstner fra
fordums Tid. Han var en vel proportioneret Kæmpe,
havde et smukt Hoved med glat, brunt Haar, dejligt
voksende kløftet Skæg og blaa, rolige Øjne.</p>

<p>Hans Fader var en gammel, snurrig og selvstændig
Apoteker, der gik med Kalot og talte uophørligt. 
Han selv var udgaaet fra et aandeligt bevæget,
selskabeligt Hjem, hvor de Bedste i Kristiania under
Venstrebevægelsens Trængselstider havde havt deres
Tilhold. Det var foruden det Sars'ske næsten det
eneste Hjem i Byen, hvor Bjørnstjerne Bjørnson blev
vurderet og forsvaret. Frits Thaulow var Kunstner
med Liv og Sjæl, var altid naturlig, talte ikke om
hvad han ikke forstod sig paa. Overfor mig paastod
han dengang, at han ikke behøvede at forklare sig;
jeg kunde se igennem ham som gennem Glas.</p>

<p>Han havde nylig besøgt mig i Berlin. Han var en Dag
efter sin sparsomme Vane taget ind paa et lille Hotel
af syvende Rang, og saa' i de simple Omgivelser ud
som en Kunstnerprins. Han havde paa den Tid udviklet
sig, fundet sin Ejendommelighed, var begyndt at vække
Opsigt ved sit Talent og at tjene Penge ved sin Kunst,
saa der var kommet noget Sikkert og Selvherreagtigt
over hans Væsen. Han ønskede i Berlin at studere
Adolf Menzels Billeder og gøre dennes personlige
Bekendtskab, vilde udtale sin Beundring for "den
store, store Kunstner", som han kaldte ham, og var saa
heldig at træffe ham paa Galleriet. - Den lille Menzel
var som elektriseret af dette Møde. Han sagde til mig:
Ein Hüne geht auf mich los, sagt mir überströmend</p>

<p>die verbindlichsten Dinge, und ich stehe da, ganz
glücklich über die so warme Anerkennung eines Kenners.</p>

<p>Nu modtog Frits Thaulow mig i Kristiania. Det passede
for ham at være Familiefader, bredt og godmodigt som
hans Væsen var.</p>

<p>Thaulow sagde en Dag til mig: De har vel set Deres Ven
H.? - Er det Millionæren? Jeg kender ham ikke. - Naa,
ikke det? sagde Thaulow. - Dagen efter, da jeg sad til
Bords med Sofus Aars, Forfatteren til Jagthistorierne
I Skoven, sagde denne til mig: De har naturligvis set
H.? Hvorledes synes De om ham? - Jeg gav samme Svar. -
Men da den tredie og fjerde Person udspurgte mig om
mit Forhold til H., blev jeg opmærksom, og det viste
sig, at denne Rigmand kun havde været anonym for mig,
men havde ladet Alverden vide, at han var min navnløse
Velgører, der havde skænket mig en Pariserrejse og
Opholdet (122 Mark + 200 Francs). Jeg gjorde ham mit
Pligtbesøg, og afslog hans Indbydelse til en større
Fest, som han havde anordnet for mig.</p>

<p><pb n="29" />.</p>

<p>Gennem sine Sønner havde Stortingspræsidenten Johan
Sverdrup mange Gange ladet mig hilse. Denne Mand,
hvis politiske Indflydelse var den største i Norge
og den største, nogen enkelt Mand udøvede i Norden,
havde længe sysselsat mig. Jeg havde dannet mig den
Forestilling at han var en sjældent skarp Intelligens
og en sjældent fast Karakter. Intet af disse Udtryk
passede paa ham; han var i smaa Forhold en stor
politisk Begavelse og i et Bondevenstre en Mand med
grundig, om end lidt gammeldags europæisk Kultur.
Jeg havde nu mit første Møde med denne Mand, hvem
jeg nogle Aar senere skulde træde nær. Vi spiste en
Dag alene til Middag sammen paa Engebrets Restaurant.</p>

<p>Lille som han var, spændstig og rank af Skikkelse,
med sort Haar og sort Fuldskæg, mørk af Lød, lignede
Præsidenten ikke nogen Nordmand, men en Ætling af
omplantede Fremmede, fra hvem han efter Sigende ogsaa
stammede ned. Hans Høflighed var overordentlig, gik
indtil det Ceremonielle; hans Tale var klar og hvas.</p>

<p>Vor første Samtale forbausede mig. Under den
Misstemning, som dengang i Norge herskede mod den
svenske Regering, var jeg vant til at høre Udfald
mod Kong Oscar. Af mine Bekendte kaldte alene Konsul
Falsen ham med Hengivenhed "min Konge". Men Udtalelser
som Sverdrups havde jeg aldrig hørt. Han paastod,
at Kongens Handlemaade kun var forklarlig som Udslag
af Højhedsvanvid, og udtrykte sig stærkt nedsættende
om hans Person. Kongen plejede, paastod han, som
Kronprins og Admiral i svenske Havne sammen med sine
Officerer at danse paa Dækket med nøgne Kvinder. -
Jeg spurgte ham forbauset, hvor han kunde tro paa en
saadan Røverhistorie. Fraset alt Øvrigt, som gjorde
den utænkelig, var der jo dette, at ingen Admiral
efter saadanne Optrin kunde haandhæve Disciplinen. 
Men Sverdrup blev næsten vred og hævdede, at han vidste
Besked. - Fem Aar derefter sagde han i min Stue til
mig om den samme Konge: Hans Majestæt Kong Oscar har
i sin Visdom bestemt - jeg siger Visdom; thi det er
del eneste Ord, der passer paa Kongen .... Sverdrup
var da blevet Konseilpræsident.
<pb n="30" />.</p>

<p>Alexander Kielland og jeg havde sat hinanden Stævne i
Kristiania. En Aften, da jeg gik fra Universitetet,
sagde en Bekendt til mig: Kielland var paa Deres
Forelæsning: han sad ved Siden af mig. - Uvilkaarligt
gjorde jeg det taabelige Spørgsmaal: Var han tilfreds
med Forelæsningen? - Ja, lød Svaret,  derom sagde han 
oprigtigt talt Ingenting. - Slet Ingenting? - Ja, det 
vil sige, han sagde: Jeg gad dog vide, hvor den Mand 
faar sine Kjoler syede.  Den sidder udmærket, den, han 
har paa. -</p>

<p>Næste Morgen kom Alexander Kielland, og vi havde vor
første, overstrømmende Samtale. Han var munter og
selvironisk, fortalte, at han den Dag for første
Gang skulde se den senere Fru Skram, der havde
brevvekslet med ham, og udbad sig saa min tyske
Skrædders Adresse. Selv lod han alle sine Klæder komme
fra Hamborg, hvor man havde hans Maal. Hans Lapseri
var et Barns, hans Karakter en tapper Mands. Hans
Novelletter havde fremkaldt Beundring og Forventninger
hos mig; det daglige Samliv med ham i Kristiania
var en Fornøjelse, selv om han med sine nærgaaende
Bemærkninger og Spørgsmaal nu og da var lidt taktløs.</p>

<p>Med Lars Holst, dengang det norske Dagbladets
Redaktør, tidligere Journalist i Bergen, havde jeg
staaet i Brevveksling i Halvfjerdsernes Begyndelse;
han havde paa hin Tid, da Bjørnson endnu var ortodoks,
gjort mig opmærksom paa den rationelle Linje i
Norges Kultur, der førte fra Henrik Wergeland til
den tidligt afdøde Fjørtoft. Nu lærte jeg Holst
personligt at kende, og som Bergenser ønskede han,
at jeg skulde tage til Bergen for ogsaa at tale
der. Nuværende Direktør for Museet i Bergen, Johan
Bøgh, var lidenskabelig for Sagen, og da jeg ikke
vilde rejse, med
mindre der var tegnet 200 Tilhørere, brugte han det
Fif, saasnart hundrede var tegnede, at telegrafere
til mig: 200 Tilhørere sikrede. (Og virkelig kom der
efterhaanden endog adskilligt flere.)</p>

<p>Min sidste Dag i Kristiania var den syttende Maj,
Konstitutionsdagen. Kielland, Krohg og Sars var
hos mig; jeg saa Smaagutteprocessionen fra mit
Hotelværelse. Malerne Dierichs og Skramstad kom for
at indbyde mig til en Festlighed, Kunstnerne vilde
give mig. Men det var for sent.</p>

<p><pb n="31" />.</p>

<p>Da Alexander Kielland skulde tilbage til Stavanger
og jeg skulde til Bergen, aftalte vi at gøre Rejsen
sammen. I det Øjeblik, jeg om Aftenen gik ombord
paa Skibet, raabte en Del halvdrukne unge Bøller,
der stod paa Bryggen: Ugudeligheden gaar ombord! 
Den fri Kærlighed gaar ombord! saa jeg kunde glæde 
mig ved at være kendt.</p>

<p>Kielland fik hurtigt brygget Æggetoddy, og vi
tilbragte Aftenen paa Skibet godt. Næste Dag passerede
vi i smukt Vejr Drøbak, Arendal, Lillesund, disse
norske Kystbyer, der alle ligner hverandre, og kom
om Aftenen til Christianssand, hvor vi maatte vente
syv Timer for den regelrette Postbefordrings Skyld.</p>

<p>Kystens Skær var mærkværdige. Klokken fire om Morgenen
begyndte Skibet at gaa, og der var mellem Flekkefjord
og Egersund heftig Søgang. Jæderrejsen foretog jeg
da med Jernbanen. Landskabet mindede mig om Gustave
Dorée's Illustrationer til Dantes Helvede; det var som
et Jernlandskab, ikke en Busk, ikke et Straa. Fjældene
stod mørke, uhyggelige uden et Solglimt. Saa kom der
et Sted, hvor det fraadende Hav saas, og et Sted,
hvor den gule Sand, med Marehalm som paa Jyllands
Vestkyst, begyndte.
Oppe i Læ af et Fjæld var der ganske sort af Mennesker, 
der samlede sig om en lille Præstemand. Det var 
Missionsfolk med den baade i og for sig og ved
Kiellands Hjælp navnkundige Lars Oftedal i deres
Midte. Han var ikke da endnu afsløret som Hykler.</p>

<p>Efter mange Stationer naaede vi Stavanger, hvor jeg
tilbragte Aftenen i Kiellands lille Hus "Cigarkassen"
og hvor hans unge Frue var Værtinde. Han drøftede
med mig Planen til sin Bog Arbejdsfolk.</p>

<p><pb n="32" />.</p>

<p>Saa gik jeg ombord og ankom næste Morgen til Bergen,
saa tidligt, at Ingen ventede eller hentede mig. Men
Bergen er en By, hvor ingen Fremmed faar Lov til ret
længe at være ensom. De, der straks tog sig af mig,
var Redaktøren af Bergens Tidende, et godt Hoved og en
brav Mand, Olaf Lofthus, Lægen Dr. Sparre, en gammel,
varmtfølende, radikal Politiker, og de to udmærkede
Brødre, fremragende ved videnskabelig Forskning og lys
Forstand, Dr. Claus Hansen og Overlægen Dr. Gerhard
Armauer Hansen.</p>

<p>Nær stod mig ogsaa lige straks den Mand, som havde
lokket mig til Bergen, Kunstelskeren Johan Bøgh.</p>

<p>Man havde givet mig Arbejderforeningens store Sal at
tale i. Den var til en Begyndelse langtfra fuld. Der
stod ogsaa i Bergen Skræk af mig. Forældrene holdt
deres unge Sønner og Døtre hjemme. De, som indfandt
sig, sad og ventede paa uhøviske Ytringer om Vorherre
eller haanlige Udtalelser om Kristus, som udeblev. 
Men saa overbeviste var de Troende om, at sligt maatte
forekomme, og saa forhippede var de paa at høre det
ud af hvad jeg sagde, at da jeg en Dag havde omtalt
det gamle Frankrigs saakaldt aristoteliske Lære om
de tre Enheder som betydningsløs og
forældet, angreb en Kapellan mig næste Dag i Byens
konservative Avis som Forhaaner af Treenigheden. -
Norge var da i lige saa høj Grad som Danmark et
præsteredet Land.</p>

<p><pb n="33" />.</p>

<p>Byen fængslede mig ved sin Beliggenhed og sine gamle
Huse - Finnegaarden paa Tyskebryggen - med Minderne
fra Hansaens Tid: disse Trapper, der var skjulte
i et Skab, disse Sovekamre, hvor Sengen var til at
rede ude fra Trappen, Piskene til Hustugt, alle disse
Vidnesbyrd om gamle Tiders Sæder.</p>

<p>Jeg saa - i øsende Regn, som det sig burde i Bergen -
det Hul, hvorigennem Niels Klim steg ned i Jordens
Indre. Men mest nød jeg de lyse Nætter, hvis Mage jeg
aldrig havde set, nød dem og led tillige under dem;
thi det var mig næsten umuligt at sove. I Hotellet,
Byens bedste, var der hverken Skodder eller mørke
Gardiner for Vinduerne, kun hvide Flors Forhæng. 
Samme Hotel var overhovedet ikke egnet for Nogen, der
ønskede Arbejdsro. Der var ved Fællesbordet fuldt af
tyske Handelsrejsende, som gjorde Larm, og af engelske
Turister, der sikrede sig de bedste Stykker af Alt. To
Gange i fjorten Dage var der desuden Bryllupsgilder i
Hotellet, saa støjende, at de gjorde Nattesøvn umulig.</p>

<p>Byens patriarkalske Tilstand rørte og fornøjede
mig. Jeg var meget indbudt. Da jeg som Svar paa en
Indbydelse udtalte, at jeg først kunde komme ved
Il-Tiden om Aftenen, erklærede man mig, at ogsaa det
var godt. - Men hvordan kommer jeg ind? - Ad Døren. -
Men naar den er lukket? - Vi lukker aldrig Døren. -
Ikke om Natten? - Nej, hvorfor skulde vi gøre det? -
For at undgaa Overfald og
Tyveri. - Her er ingen, som overfalder. Og Tyveri! 
Hvorhen skulde Tyven undslippe? - Her er ingen 
Jernbane. Ombord vilde man snappe ham. Vi kender
desuden alle hverandre. Her er Ingen, som stjæler.</p>

<p><pb n="34" />.</p>

<p>Bergen havde iøvrigt slet ikke Præg af nogen
Smaaby. Tvertimod, der gik et stort, frisk Pust
igennem den, Verdenshavets, Europas. Den saakaldte
Bergenske Lyrik var heller ikke Provinsbyens,
men en almentmenneskelig Begejstring. Man traf
Individualiteter som den elskværdige og kloge
Dr. Wiesner, som den ansete og erfarne Læge
Dr. Danielssen, som Storthingsmanden John Lund, som
Konsul Grieg, Edvard Griegs Broder, der kunde udfylde
deres Plads i store Samfund. Dr. Danielssen, en meget
smuk ældre Mand, der havde studeret Spedalskheden
og ledet Hospitaler, var med sit videnskabelige og
kunstneriske Initiativ Byens levende Skytsaand. Man
fik det Indtryk, at han var bleven meget elsket af
Kvinderne i sine unge Dage, ligesom han nu i sine
ældre Dage blev dyrket af Byens Mænd.</p>

<p>Selskabets ringe Omfang gjorde det jo uundgaaeligt,
at man som Gæst i Husene næsten stadigt traf den
samme Kres; det kunde virke lidt snurrigt, naar der
ved den ene Bordende sad En med hvide Lokker, ved
den anden en med sorte Lokker, og disse afvekslende
tog Ordet for at holde Taler. Men det maa siges,
at Talerne var gode.</p>

<p>Da Salen kostede over tredsindstyve Kroner hver Gang
jeg holdt Foredrag i Arbejderforeningens Lokale,
var min Indtægt ikke stor. Men et Slutningsforedrag
om Bjørnson indbragte mig mere end alle de øvrige
Aftener tilsammen. Æmnet lokkede henved seks hundred
Tilhørere, og Bifaldet var heftigt.
Jeg gik med Skib til Kjøbenhavn, tilbragte,
mens Skibet laa i Stavanger, paany en Aften hos
Alexander Kielland, og gik ombord Klokken 5 om
Morgenen. Sejladsen var uforlignelig, Selskabet
blandet. Den første Nat saas kun Himmel, Hav og
Fyr. Den danske Kaptejn var et Vrøvl, der hele Dagen
sad i Kahytten og spilte Kort istedenfor at passe
sine Ting, og som ved Bordet ustanseligt sagde slette
Brandere. Skibet blev ledet af Styrmanden Frost, en
flink og forstandig Mand, som havde ringe Udsigt til
at blive Kaptejn, da den nuværende ikke vilde vige
ham Pladsen, og unegtelig kunde blive saare gammel
ved det lidet anstrengende Liv, han førte. Saa
var der en affekteret sjællandsk Prokurator, som
var blevet smittet med norsk Sprog og for ingen
Pris sagde andet end Langtifra! og endelig en trods
Blikstille stadigt søsyg Dame. Ogsaa i den følgende
Juninat saas under fortsat Sejlads kun klar Himmel,
roligt Hav og blinkende Fyr.</p>

<p>Der fulgte et Par Dages Ophold i Kjøbenhavn, hvor jeg
foruden mine Slægtninge saa Drachmann, Schandorph,
Skram og den endnu ivrigt trofaste Secher. Man
sagde mig fra flere Sider, at min Indflydelse for
Øjeblikket var stor i Danmark. Jeg skrev i et Album:
Der gives i Ordets Kunst tilsyneladende Virtuoser,
hvis egentlige Evne er en Stemmers. De stemmer og
bestemmer Aanderne for en Tid.</p>

<p><pb n="35" />.</p>

<p>Juni er Berlins smukkeste Maaned. Man lider i den
ikke under Luftens Tørhed, og i 1880 var det den
Maaned et paradisisk Vejr, en sand Dejlighed i Luft
og Duft. Lindeblomsternes Vellugt strømmede ind ad
Vinduet ved Dag og Nat og blandede sig om Natten med
Midsommer-Maaneskinnet.
Hele Sommeren gik for mig med de vidtløftige
Forarbejder til min lille Afhandling Goethe og
Danmark, der krævede mere Studium end det ses paa
den, og med Gennemlæsningen af Honoré de Balzacs
halvhundrede Bind Romaner, Noveller, Dramer,
hans Breve og Skrifterne om ham, en ringe Del af
Forarbejdet til Hovedstrømningernes femte Del.</p>

<p>Fra Norden kom det Aar betydelige Bøger, som
viste, at den frigørende Literaturretning snart
havde sejret; fra Sverig Strindbergs Röda Rummet,
fra Danmark J. P. Jacobsens Niels Lyhne. Kristian
Elster havde fra Trondhjem skrevet mig til og bedet
mig om Anbefaling til et Rejsestipendium; vi stod
i venskabelig Forbindelse. Ogsaa han var en af dem,
som traadte i frigørende Ideers Tjeneste; hans Tora
Trondal og Romanen Farlige Folk, som han dengang
skrev paa, gav Varsler, hvilke desværre hans altfor
tidlige Død hindrede ham i at indfri.</p>

<p>I Beyles Rouge et Noir læste jeg i de Dage denne
Ytring af Mathilde de la Mole: Mon esprit, j'y crois,
car je leur fais peur évidemment à tous. S'ils osent
aborder un sujet sérieux, an bout de cinq minutes de
conversation ils arrivent tout hors d'haleine et comme
faisant une grande découverte, à une chose que je leur
repète depuis une heure. - Det forekom mig dengang, at
hvis man erstattede Ordet "en Time" rned "et Aarti",
passede Vendingen paa mig. Og den Omstændighed at
de fleste, jeg i Norden havde paavirket, tog Afstand
fra mig eller vendte sig imod mig, syntes mig ikke at
tale derimod. Med Hensyn derpaa anførte jeg for mig
selv en lille Historie, der en Aften i Berlin blev
fortalt i russisk Selskab: En Russer i Odessa laa for
Døden. Paa Dødslejet sagde han: Græd ikke, vær rolige,
som jeg døer roligt. Jeg véd, at jeg ikke
lader mig en eneste Fjende; jeg har aldrig gjort
noget Menneske noget Godt.</p>

<p><pb n="36" />.</p>

<p>Det Aar var vanskeligt for mig; jeg maatte anvende al
min Omtanke paa at dække det daglige Behov, arbejde
rastløst paa Artikler, der kunde skaffe Penge til
Huse til den bestemte Dag, da Leje skulde betales
eller en uundgaaelig Udgift bestrides. Undertiden
tog Næringssorgen et Øjeblik Modet fra mig. I August
skrev jeg: "Om mine egne Sorger tør jeg ikke oplade
Munden. Det blev ellers som den sorte Strøm, der
flyder ud af Madame Bovary's Mund, da Ligets Hoved
flyttes." Jeg mindedes Apollonius af Tyana's Ord:
Naar du er fattig, da vær en Mand, naar du er rig,
et Menneske.</p>

<p>En uforholdsmæssig Tid tog min Korrespondance
mig allerede da. Alt som mit Navn blev mere kendt,
henvendte flere og flere Mennesker fra de forskellige
Lande sig til mig om Oplysninger eller Tjenester.</p>

<p>Paa det Tidspunkt begyndte min Brevveksling med
Rusland. Den første, som skrev til mig, undertegnede
sig X. Klendo. Brevskriveren var en Entusiast for
Lassalle, som følte sig oprørt af Sophia Solntzev's
Publikationer om ham og vilde give mig Materiale til
Imødegaaelse deraf. I mit første Brev forekom de Ord,
at Frihedskærlighed hos Ruslands unge Mænd ikke var
mig ny. - Meget muligt, lød Svaret, men det angaar
ikke mig; thi jeg er Bedstemoder. - Damen var paa
engang revolutionær og forsigtig; hun bad mig om en
Dæk-Adresse, til hvilken hun kunde skrive, da mit
Navn ikke hørte til de velsete; bad mig desuden,
aldrig at undertegne nogen Skrivelse til hende,
men skrev selv tætskrevne Breve paa tyve Sider.
Skrækkeligt blev jeg i Berlin plaget med Tilsendelse
af Manuskripter; de kom f. Eks. paa én Dag samtidigt
fra Trondhjem og fra Neapel, hvorfra en Niece af
Heinrich Heine, Principessa della Rocca, rettede
en Anmodning til mig om, at jeg skulde oversætte en
daarlig Bog af hende "paa de tre nordiske Sprog" og
tilstille hende Honorarerne for det første Oplag. 
De for det følgende blev mig ædelmodigt overladte. 
Fra Kiel sendtes mig samtidigt i Manuskript hele
Chr. Winthers Hjortens Flugt i tysk Oversættelse.</p>

<p><pb n="37" />.</p>

<p>Imidlertid fik jeg en Anmodning fra General Etzel,
der stod i Spidsen for Lette-Verein, om at holde et
Foredrag for et sømmeligt Honorar i Humboldtakademiets
store Aula. Jeg imødekom den gerne.</p>

<p>Jeg modtog to Indbydelser til at tale i Wien, en til
at tale i Posen, en til Amerika, og kunde jeg end ikke
imødekomme dem alle, var de mig velkomne som Tegn paa,
at man gerne vilde høre mig.</p>

<p>Mine Hovedstrømninger, paa hvilke Russernes
Opmærksomhed tidligt var blevet henledt af en udmærket
Kvinde, en Martyr, Marie Zebrikova, og i Privatbreve
af selve Ivan Turgeniev, blev første Gang oversatte
paa Russisk af Nevjodomski. (Tredie Bind blev brændt
af Bøddelen i Moskva.)</p>

<p>Sidenhen udkom mine Samlede Skrifter gentagne Gange
paa Russisk i dyre som i billige Udgaver. Dog har jeg
fra det russiske Rige mit Liv igennem aldrig modtaget
én Kopek.</p>

<p>Min senere Ven, Professor ved Universitetet i Moskva
Storosjenko skrev dengang om mig: Han er trods sin
Ungdom en af Europas Autoriteter i sit Fag, original
i Tanke og udrustet med en over al Ros glimrende
Fremstillingsgave.</p>

<p>Det højtansete nordamerikanske Tidsskrift The Nation
skrev paa samme Tid om mig: Ingen af Forfatterne i
Deutsche Rundschau har skaffet sig et større Publikum
end han.</p>

<p>Ophavsmanden til den saakaldte Antisemitisme i
Tyskland, daværende Hofpræst Stöcker, angreb i de
Dage i den tyske Rigsdag mig sammen med den store
Botaniker M. Schleiden. Den norske Pastor Heuch havde
faaet sit Flyveskrift imod mig oversat paa Tysk, og
Stöcker havde med Iver bemægtiget sig dets Indhold;
Skriftet godtgjorde jo mit "Kristushad", og udledede
det aandfuldt og træffende af min Afstamning. Jeg var
en "Reformjøde". Ordet passede dog bedre paa Jesus
end paa mig. - Imod sin Hensigt kom Stöcker til at
slaa til Lyd for mig fra selve Rigsdagens Tribune.</p>

<p>Man havde i længere Tid ønsket, i Berlin at
have en Klub, hvor Skribenterne kunde mødes med
Kunstnerne, Politikerne, Universitetslærerne og den
højere Købmandsstand. Men Forfatterne var, skønt
glimrende stillede i Sammenligning med deres nordiske
Kaldsfæller, ikke velhavende nok til at overkomme
et smukt Klublokale med Restaurant og Tjenerskab i
Hjertet af Byen. Da man imidlertid nu havde faaet
Sikkerhed for, at Berlins rigeste unge Købmænd med
Glæde vilde bidrage saa rundeligt til Klubben, at
den kunde oprettes, blot de der kunde gøre personligt
Bekendtskab med berømte Mænd, stillede Spielhagen og
Hanel sig i Spidsen for Sagen.</p>

<p>De indbød en 60 af de mest ansete Forfattere, Malere,
Billedhuggere, Købmænd, Politikere, Skuespillere
til at stifte den literære Klub, og jeg havde den
Tilfredsstillelse, at jeg skønt Fremmed regnedes
saaledes med, at jeg var blandt disse første
tresindstyve.</p>

<p><pb n="38" />.</p>

<p>I November 1880 modtpg jeg et Brev, undertegnet
Heinrich Rudolf von Gneist og Hermann von Helmholtz,
hvori jeg anmodedes om at være en af de Tolv,
der i det kommende Aar skulde holde Foredrag i
Wissenschaftlicher Verein i Singakademie. Disse
Foredrag afholdtes aarligt efter Kejserinde Augustas
Ønske, og hun plejede selv at høre dem.</p>

<p>Opfordringen var en Udmærkelse for mig. Auerbach
lykønskede mig til den med Ordene: Die Singakademie
- das ist der literarische Geheimerathstitel, von
grösster Bedeutung fur Ihre städtische Position.</p>

<p>Gneist kom for at gøre mit Bekendtskab. Jeg havde
endnu ikke i Berlin faaet Besøg af saa berømt en
Mand. Han havde netop da paa Anmodning udarbejdet
en Forfatning for Japan. Hans juridisk-politiske
Skrifter havde gjort Indtryk paa mig. Han talte til
mig om Mænd som Unger og Mill, jeg til ham om hans
Bøger, og bemærkede tilsidst: Det forekommer mig, at
der findes nogen Lighed mellem Deres Grundanskuelse
og Lorenz von Steins. - Lighed! udbrød han med den
fineste Beskedenhed. Lorenz von Stein er jo den,
jeg i Grunden skylder Alt.</p>

<p>Ved Kundskab og Intelligens ragede Gneist højt i
Vejret i Datidens Tyskland. Som Karakter stod han
tilbage for en Engelskmand som Stuart Mill.</p>

<p>Medens jeg forberedte mig til mit Foredrag i
Singakademie, blev jeg paany angrebet i Kjøbenhavn. 
I Anledning af en Artikel, jeg havde offenliggjort
om Renans Drama Ungdomskilden, angreb Ploug mig i
Januar 1881 paany paa det Voldsomste, negtede mig
alt Talent og al Nationalfølelse. Jeg saa, det havde
været en Indbildning, at jeg i Kraft af Anerkendelse
i Udlandet kunde overvinde Hadet i Danmark. Der var
Morgener, hvor jeg, efter at have læst en saadan
Artikel, i mit Spejl mødte Ansigtet paa en Mand,
der saa ud, som havde der om Natten været Ild i et
hans kæreste Luftkasteller.
<pb n="39" />.</p>

<p>Jeg gik til en Mængde Forelæsninger, dels for at
lære noget Sagligt, dels for at lære den tyske
Behandlingsmaade af Foredragsformen at kende, hørte
Friedrich Paulsens og Lazarus's Foredrag om Filosofi,
Friedrich Kapps om Amerika, Felix Dahns om de gamle
Germanere, Major Krahmers om Østrumelien og Friherre
von der Goltz's, den nuværende Overgenerals, højst
lærerige Foredrag om den moderne Krigsførelse. 
Jeg havde med stor Interesse læst Goltz's Bog: Leon
Gambetta und seine Armeen, der var bleven en Hindring
paa hans Løbebane paa Grund af den Ros, Bogen ydede
en Fjende. Senere overvandt han alle Hindringer,
reformerede den tyrkiske Hær og naaede de højeste
Pladser i den tyske.</p>

<p>Saa fordybede jeg mig i det Æmne, jeg havde valgt
til Foredraget i Singakademie: Generationen fra
<pb n="183" />0 i Frankrig, og udarbejdede det i en lykkelig
Stemning. Kritiken syntes mig at ligne den ottende
Konge i Macbeth, ham, som bærer et Spejl, hvori man
ser mange andre Konger. I mit Spejl saas alle et
Aarhundredes Aandskonger, deres Hoffer og deres Folk.</p>

<p><pb n="40" />.</p>

<p><pb n="12" />. Februar 1881 holdt jeg mit Foredrag for et
ualmindeligt Publikum. Kejserinden tog Plads i sin
Loge, straks da jeg gik op paa Talerstolen, hvad hun
efter Sigende ellers ikke plejede at gøre. Jeg talte
godt. Folk sagde, jeg havde aldrig talt saa godt.</p>

<p>Dagen efter, da Gumprecht havde en lyrisk Artikel om
mig i Nationalzeitung, mindedes jeg hin Oktoberdag i
<pb n="187" />7, da jeg havde spurgt mig selv: Kan jeg tilkæmpe
mig en Plads i dette Land? og var ved at mistvivle. Nu
var det Attraaede
opnaaet. At Kejserinden havde ønsket at høre mig tale
og var kommet for at høre mig, var visselig intet
særdeles Mærkeligt. Med sine 69 Aar havde den gamle
Dame ikke glemt, at hun var Prinsesse af Weimar,
Karl Augusts Sønnedatter og Goethes Elev. Men naar
jeg betænkte, hvilken vanvittig Fantasi det var, at
Kongen eller Dronningen af Danmark eller endog blot
det ringeste Medlem af det Glücksburgske Kongehus
skulde indfinde sig til en af mine Forelæsninger,
ikke blot nu, men om en Menneskealder, ifald jeg
levede saa længe - saa kunde jeg ikke lade være at
finde de tyske Forhold højst forskellige.</p>

<p><pb n="41" />.</p>

<p>Nogle Dage derefter fik jeg en Indbydelse til Hofbal
og Souper. Man lod mig vide, at jeg skulde forestilles
for Kejseren og Kejserinden; den sidste vilde lære
mig at kende.</p>

<p>Da jeg efter at være gaaet gennem nogle Sale kom til
Billedgalleriet, studsede jeg ved her i det gamle
kongelige Slot at se et Portræt af Kongehusets og
Prøjsens Fjende paa Davids berømte Maleri, Bonapartes
Overgang over St. Bernhard; jeg var ikke forberedt
paa en saadan Fordomsfrihed. Medens jeg betragtede
Billedet, hørte jeg en Stemme bag mig sige paa Fransk:
De her! Kan jeg være Dem til nogen Tjeneste? - Det var
den russiske Attaché, min gode Ven, Hr. von Kumanin,
i sin Hofuniform.</p>

<p>Det kan De, svarte jeg; thi jeg er ikke hofvant. 
Jeg skulde i Aften forestilles for Kejseren og
Kejserinden. Hvorledes bærer jeg mig ad dermed? -
Det er ganske simpelt; jeg følger Dem ind i den hvide
Sal, hvor Diplomaterne senere bliver opstillede,
men allerede nu forsamles. Dér
henvender De Dem blot til Deres Lands Gesandt; saa
forestiller han Dem.</p>

<p>Vi gik da ind i den hvide Sal, hvor en Skare prægtigt
klædte Herrer og Damer stævnede sammen. Salen,
der tog sig godt ud i den straalende Belysning af
mægtige Lysekroner, rummede Marmorstatuer af de
tolv Brandenburgske Kurfyrster og en smuk Victoria
af Rauch. Iblandt de forskellige Landes Afsendinge
udmærkede den tyrkiske sig ved fornem Skønhed;
blandt Damerne var den spanske Gesandts Frue med sin
sydlandske Lød paafaldende dejlig. Ved hendes Side
stod den kinesiske Gesandts Gemalinde som et fremmed
Særsyn ved Siden af en europæisk Skønhed, lille som et
halvvoksent Barn, klædt i den dyreste Silkebrokade,
med ubevægeligt Ansigt, stiv i sin Holdning som
en pyntet og smykket Infantinde paa et Maleri af
Velazquez. Medens de fleste Gesandters Hofdragt
var overlæsset med Guldbroderi uden derfor at være
smagfuld, glimrede den østerrigsk-ungarske Gesandt,
Grev Emerich Szechenyi i en pragtfuld Purpurdragt. 
Dog endnu smukkere klædt end han var en tyveaarig
ungarsk Magnat, hvem han skulde forestille. Denne
var helt klædt i en tætsluttende hvid Silkedragt med
Guldbrokade og hvide Sko. Om Skuldrene laa en højrød
Fløjels Kappe, der holdtes om Halsen ved en Guldkæde.</p>

<p>I denne Kres fandt vi endelig ogsaa den danske
Gesandt Hr. v. Quaade. Jeg nærmede mig og bad ham
artigt forestille mig for de Kejserlige, naar de
senere kom. Han gav mig et forbitret Blik og spurgte
snærrende: Err De inviteret? - Jeg saa forbauset
paa ham, og Hr. v. Kumanin sagde i Øret paa mig:
Qu'est qu'il dit? - Jeg svarte højt paa Fransk: Herren
spørger mig, om jeg er indbudt her i Aften. Der er jo
ikke stort at svare derpaa. - Quaade sagde: Jeg vil
ikke forestille Dem; jeg har ingen Ordre dertil. 
Jeg forestiller ikke saadan uden videre. - Kumanin
foreslog da, at man skulde sende en Page til de
indre Gemakker og lade ham forespørge, om jeg skulde
forestilles eller ikke.</p>

<p>Smaa Pager stod opstillede bag de tomme Stole, som
ventede paa de fyrstelige Personer. En blev tilkaldt
og sendt afsted. Den kejserlige Familie maatte være
langt borte i Slottet; thi det tog en mægtig Tid,
før han kom igen. Han overbragte den Besked, at det
var ganske rigtigt, jeg skulde forestilles, hvorpaa
Quaade i høj Arrigskab sagde til mig: Ja, vil De saa
holde Dem i min Nærhed, for hvis De staar i den ene
Ende af Salen og jeg i den anden, kan jeg sandelig
ikke forestille Dem. - Dette var saa indlysende,
at jeg tør sige, jeg var falden derpaa af mig selv.</p>

<p>Man stillede sig op i Firkant langs Væggene. 
Diplomaterne i flere Rækker langs Salens ene Ende; 
overfor dem de tilstedeværende Fyrster. Langs
Salens ene Side Hoffets Damer, langs den anden
Gesandternes Fruer med deres Følge.</p>

<p><pb n="42" />.</p>

<p>Der blev lydløs Stilhed, da de Kejserlige kom. 
Hver for sig begyndte, først Kejseren, saa Kejserinden,
deres Rundgang. Wilhelm I var da 84 Aar gammel,
men han holdt sig, høj som han var, saa rank som en
Yngling. Han bar rød Uniform og havde sin Hjelm i
Haanden. Hans Ansigtsudtryk var venligt, hans Stemme
havde en behagelig Klang.</p>

<p>Til mig henvendte han et Par artige Ord, spurgte
mig - for at sige noget - lidt ud om Universitetet i
Kjøbenhavn, hvorledes det var indrettet, hvor mange
Studenter der var, talte saa en Smule til mig om mig
selv, og sagde: Aber Sie
sprechen ja Deutch wie unser einer, derpaa, henvendt
til Quaade: Sie auch.</p>

<p>Var Kejseren selv en endnu kraftig Mand, saa syntes
til Gengæld hans Følge ældgammelt, æventyrligt
gammelt, Generaler og Hofmænd i Uniform, bedækkede
med Ordener, der vaklede afsted med lange Stave i
Hænderne som en lille Flok af halvfemsindstyveaarige.</p>

<p>Kejserinden maatte trods sin Alder efter Hofskik
være nedringet, og hendes endnu fine, hvide Skuldre
hævede sig over Kjolens Indskæring. Hendes Holdning
var ikke slet saa rank som Kejserens; men den havde
sin Højhed.</p>

<p>Da jeg blev forestillet for hende, sagde hun:
J'ai assisté à votre conférence. Es hat mich sehr
erfreut. Vons avez un grand talent, derpaa, henvendt
til Quaade: Votre compatriote a un grand talent,
og hun gik forbi.</p>

<p>Jeg samtalte en Del med Kammerherre von Knesebeck,
som jeg neppe kendte igen i Hofdragten; han var
uden Sammenligning den smukkeste Mand paa Slottet
den Aften. Han talte en Del om Beaconsfield og mit
Skrift om ham, ogsaa om en Diplomat ved Navn Rist,
der havde skrevet Erindringer, hvori der forekom
adskilligt om Danmark. Han kendte lidt til det danske
Venstre, vidste meget betegnende i Grunden kun om det,
at det var det Parti, Grev Holstein tilhørte.</p>

<p>Virchow kom mig elskværdigt i Møde: Sie haben die
Berliner schnell gewonnen. Ved Aftensmaaltidet tog
Auerbach sig af mig, sørgede for, at jeg ikke gik
sulten fra Buffetten, lod Lakajerne fylde mit Glas
og skære et godt Stykke af Kagen til mig, førte mig
saa hen i hans Kres, hvor den amerikanske Gesandt
Mr. White dannede Midtpunktet og det gik fornøjeligt
til.</p>

<p>Da jeg senere paa Aftenen stod i Billedgalleriet og talte 
med min Velynder, Astronomen, Professor Förster, som</p>

<p>havde kendt min vise gamle Ven d'Arrest, og da vi
i Trængslen havde stillet os mod Væggen, mærkede vi
Uro og Bevægelse blandt de Forsamlede, der traadte
til Side og gav Plads. Det var Kejserinden, som gik
søgende gennem Salen. Alle veg til Side, saa Förster
og jeg pludselig stod synlige fra alle Sider. Men
da Kejserinden gik hen til mig, fjernede ogsaa han
sig. Hun sagde til mig: Ich wiederhole, was ich gesagt
habe, es hat mich sehr erfreut, Ihre Vorlesung zu
hören. Ich weiss, Sie haben auch vorher anderswo
geredet, in der Humboldtakademie, nicht wahr? Sind
Sie lange in Deutchland gewesen ? - Seit drei Jahren,
Majestät. - Nun müssen Sie hier bleiben. Hun udspurgte
mig saa, om mit Ophold i Frankrig og om mine Studier
der, sagde: Sie haben Ihre Zeit dort sehr gut und
gründlich benutzt. Ich hoffe, ivenn Sie hier bleiben,
noch ofters Gelegenheit zu haben, Sie zu hören und
zu sehen.</p>

<p>Der blev sent paa Aftenen en mærkelig Stemning i de
store lyse Rum, ved hvis Døre Grenaderer i Uniformer
fra Frederik den Stores Tid holdt Vagt. Den rige
Belysning fik Hofuniformernes Guld og Diamanterne om
Damernes Halse til at kaste stærke Reflekser. Efter de
Kejserliges Bortgang var Selskabeligheden tvangfri,
og man blev Vidne ti! oprømte og kloge Samtaler,
førte mellem nogle af Tysklands bedste Mænd.</p>

<p>Henad Midnat forlod jeg Slottet. Wilhelm Förster
fulgte mig til min Dør.</p>

<p><pb n="43" />.</p>

<p>Næste Dag hentede en Bekendt mig til en Spadseretur i
Thiergarten, hvor alle Træer i den stille Frost var
bedækkede med Sne. Da han forlod mig, gik jeg længe
om i Haven alene.
Jeg grublede over den tyske Folkeaand, som den indtil
da havde udviklet sig i det nye Rige. Dens Kraft
syntes mig i Hovedsagen at bero paa den Lethed,
hvormed den lod sig disciplinere. Tyskerne selv
betegnede sig vel gerne som Individualister i
Sammenligning med de sociable Franskmænd og de
politiske Englændere. Men de syntes mig mindre
individualistiske end de selv mente. Det upersonlige
Forhold til Livsmagterne var saare hyppigt.</p>

<p>Alt var her reguleret. Der var altfor mange anonyme
Følelser, som her kvaltes og dræbtes, fordi de skulde
have et Navn og fik et bestemt, der ikke passede
for dem. Altfor tidt opfattedes saaledes Følelsen
som Individet forment. Saa mange Enkelte, saa mange
Arter af Følelser. Og saa mange Genstande for disse
Følelser, saa mange Varianter. Der var Hjerter, som
ikke kunde smeddes i Regler. For dem var Tyskland
ikke Landet.</p>

<p>Hvad den personlige Særegenhed i Tyskland angik,
mindedes jeg et Ord, som en kritisk Tysker en Dag
havde sagt mig: "Her har hver sin Marotte (Kæphest),
det er den hele Individualisme; der er næsten ingen,
som har Initiativ." Og det faldt mig ind, at det var
vel derved at Bismarck havde faaet saa stor Magt over
dette Folk, han, der, som han selv havde sagt, var ein
Mann von Initiative. Enhver Samtidig burde lære af
ham, hvad han formaaede. Og jeg gentog for mig selv
paa Tysk: Erst wägen, dann wagen, siger Moltke. Noch
lange nicht genug, siger Bismarck - to dybe Ord.</p>

<p>Jeg gik længere ind i Thiergarten, Sneen laa højt
og tæt, og lyste, hvor Solstrejf faldt paa den. De
gamle Kastanietræer om Goldfischpark saa' alvorlige og
milde ud med deres nøgne, af Sneen skjulte Grene. I
det Indre af Haven stødte jeg paa en Gruppe stejle
Graner. Jeg tænkte paa Norden, paa de Danske, der
tilfredse med hverandre havde
udelukket mig, og paa mine spredte Venner rundtom
i Europa, i Tyskland, Frankrig, Italien og Norden. 
Goethes Ord faldt mig ind:</p>

<p>Vi befinder os vel, sagde en broderligt ensartet
Granskov til Cederen: Vi er saa mange, og du staar
alene. -</p>

<p>Jeg har ogsaa Brødre, sagde Cederen, om end ikke paa
dette Bjerg.
INDHOLD</p>

<p>   Side</p>

<p>Italien ... 1
Hjemme ... 58
Ude ... 95
Hjemme og ude ... 122
Et Arbejdsaar ... 172
Omflakkende Liv ... 199
Indlevelse i Berlin ... 252
Arbejde og Anerkendelse ... 315
TRYKFEJL</p>

<p>Side 174 Linje 15   sig læs mig</p>

<p>GEORG BRANDES
SAMLEDE SKRIFTER
MED FORFATTERENS PORTRÆT</p>

<p>I-XII 50 Kr.
XIII  (1ste Supplementbind). 6 Kr.
XIV   (2det Supplementbind): Berlin. - Julius Lange.
      6 Kr. 50 Øre.
XV    (3die Supplementbind): Skikkelser og Tanker.
      7 Kr. 50 Øre.
XVI   (4de Supplementbind): Skikkelser og Tanker.
      Ny Samling. 5 Kr. 75 Øre.
XVII  (5te Supplementbind): Skikkelser og Tanker.
      3die Samling. 7 Kr.</p></div></body></text></TEI>

