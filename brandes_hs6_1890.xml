
<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title/>
            </titleStmt>
            <publicationStmt>
                <publisher>dsl</publisher>
                <pubPlace>kbh</pubPlace>
                <date>2016-01-01</date>
                <idno/>
                <availability status="restricted">
                    <ab>Copyright 2016, Society for Danish Language and Literature</ab>
                </availability>
            </publicationStmt>
            <sourceDesc>
                <listWit>
                    <witness>
                        <bibl>empty</bibl>
                    </witness>
                </listWit>
            </sourceDesc>
        </fileDesc>
    </teiHeader>
    <text>

        <front>
            <titlePage>
                <pb n="[i]"/>
                <docTitle>
                    <titlePart>Hovedstrømninger i det 19de Aarhundredes Litteratur.</titlePart>
                    <titlePart type="desc">Forelæsninger holdte ved Kjøbenhavns Universitet i i
                        Aarene 1883 og 1887 <lb/>af</titlePart>
                </docTitle>
                <byline>G. Brandes.</byline>
                <docTitle>
                    <titlePart type="sub">Det unge Tyskland</titlePart>
                </docTitle>
                <docImprint><pubPlace>Kjøbenhavn.</pubPlace><publisher>Forlagt af den Gyldendalske
                        Boghandel (F. Hegel &amp; Søn).</publisher><publisher>Græbes
                        Bogtrykkeri.</publisher><docDate>1890.</docDate></docImprint>
            </titlePage>

            <epigraph>
                <cit>
                    <quote>
                        <pb n="[ii]"/>
                        <p>Dersom Kunstneren ikke styrter sig ned i sit Værk som Curtius sprang ned
                            i Afgrunden og dersom han ikke arbejder i dette Krater som en
                            Grubearbejder, over hvem Jorden er styrtet sammen; dersom han giver sig
                            til at betragte Vanskelighederne istedenfor at overvinde dem en for en,
                            saa bliver han Vidne til sit Talents Selvmord.</p>
                        <p rend="right">Balzac. </p>
                    </quote>
                </cit>

            </epigraph>

            <!--<pb n="[iii]"  deltitleblad / <halftitle>  <head>DEN ROMANTISKE SKOLE I FRANKRIG.</head>  -->

        </front>

        <body>
            <div>
                <head>I. [Den politiske Baggrund]</head>

                <p> Over de tyske Lande rugede fra den hellige Alliances Dage af den store
                    systematiske Reaktion, som var udgaaet fra Wienerkongressen, havde sit Midtpunkt
                    i Østerrig og hvis fuldgyldigste Repræsentant Metternich, en Elev af Talleyrand
                    uden Mesterens Smidighed men langt skadeligere end han, haabede at kunne
                    omspænde hele Europa. Det gjaldt om at Alt, hvad Revolutionen og Napoleon havde
                    rokket, rystet eller kuldkastet, nu kunde rejse sig istandsat eller
                    gjenoprettet. Man havde tilsidst været nødt til at bekjæmpe den store Fjende ved
                    alleslags Midler, havde maattet appellere til Folket istedenfor simpelthen at
                    kommandere, havde maattet henvende sig til Sentimentaliteten istedenfor til den
                    undersaatlige Troskab, ja havde maattet love noget fra al Kabinetspolitik saa
                    Fjærnt, noget saa studenteragtigt Revolutionært som »Tysklands Gjenfødelse«.
                    Ganske vist havde der været en kjendelig Forskjel paa den Parole, der udgik fra
                    Østerrig, og den, som gaves af Preussen. <pb n="2"/> »Retfærdighed og Orden«,
                    »Orden og Fred«, det var Stikordene i de østerrigske Proklamationer; »Folket«,
                    »Frihed og Ære«, »Tyskhed« var preussiske Stikord. Men dog havde begge de store
                    tyske Stater gaaet Tidsalderens Stemning langt videre imøde end det stemmede med
                    de ledende Statsmænds Sympathi. Og neppe var Fjenden forjaget, Revolutionens
                    Arvtager knust, og »Frihedskrigen« endt, før det for dem gjaldt om at gjøre Ende
                    paa Friheden som paa Krigen.</p>

                <p> Den Ungdom, der var voxet op under Krigen med Frankrig, havde ventet at se den
                    tyske Enhedsstat opstaa som Følge af Sejren. Stein havde allerede 1812 udkastet
                    en Plan til Gjenforening af det fordums tyske Riges spredte Dele, Arndt og
                    Görres havde taget Ordet i samme Aand. Men i Pariserfreden 1814 bestemtes det
                    ordlydende: »De tyske Stater skulle være uafhængige og forenede ved et
                    foederativt Baand«, og dermed sloges alle Forhaabninger om Enhedsstaten ned.
                    Næsten en Menneskealder gik hen, før Tanken paa den atter fyldte Folket.
                    Istedenfor Enhedsstaten opstod det tyske Forbund, det tyske <emph>Bunt</emph>,
                    som Jahn kaldte det, en broget Harlekinsdragt for Nationen, og Skuffelsen var
                    bitter.</p>

                <p> Det gik med Drømmen om Frihed som med Drømmen om Enhed. For at ophidse Folkene
                    til Kampen mod Napoleon havde flere af Fyrsterne givet dem Løfter om fri
                    Forfatning. Det blev af <pb n="3"/> de større Stater kun Bayern, Baden og
                    Würtemberg, de tidligere Medlemmer af det Napoleonske Rhinforbund, som holdt
                    disse Løfter og indførte Constitutioner, Bayern og Baden i Aaret 1818,
                    Würtemberg, hvor undtagelsesvis Kongen var mere frisindet end Stænderne, i Aaret
                    1819, medens Karl August i det lille Sachsen-Weimar som Banebryder for politisk
                    Frihed i Tyskland allerede i Aaret 1816 havde givet en fri Forfatning og aabnet
                    en parlamentarisk Idyl.</p>

                <p> Dette betød dog kun lidet, da Østerrig efter Freden som før betegnede et
                    reaktionært Princip, og Preussen, i hvis Befolkning der dog var mest politisk
                    Drift, sluttede sig ganske til det Metternichske Grundsyn.</p>

                <p> Det preussiske Folk havde imidlertid ikke blot Ønsket om at opnaa en
                    repræsentativ Forfatning, det sad inde med en gammel Ret dertil. Det havde Brev
                    og Segl derpaa. Allerede i et Edikt fra 1810 var af Preussens Gjenopretter
                    Kantsleren Fyrst Hardenberg en almindelig Folkerepræsentation bleven stillet i
                    Udsigt. Under Krigen mod Napoleon var Løftet blevet gjentaget, og endelig var
                    der i en Forordning af 22 Mai 1815 blevet givet Folket et formeligt Tilsagn,
                    udtrykkelig Meddelelse af Kongens Hensigt, uden Tøven at nedsætte en Kommission
                    til Udarbejdelse af et Forfatningsudkast efter konstitutionelle Grundsætninger.
                    Men alt som det Metternichske System trængte igjennem, <pb n="4"/> blev
                    Virkeliggørelsen af denne Plan skudt ud. Da Görres vovede at forelægge
                    Hardenberg en Adresse fra Rhinlandene, i hvilken Kongen af Preussen mindedes om
                    sit Løfte, fik han kun Svaret, at Kongen, som havde givet Løftet, ogsaa i sin
                    Visdom havde forbeholdt sig at bestemme Tidspunktet for dets Indløsning.
                    Gjentagne Gange senere erklærede Kongen sig vel bunden ved sit Løfte, men
                    betonede stadigt, at Fastsættelsen af Tidspunktet maatte være hans
                    landsfaderlige Omsorg forbeholdt. Og saaledes gik foreløbigt samfulde 25 Aar,
                    Kongens hele øvrige Levetid hen. (Biedermann: <bibl>Dreissig Jahre deutscher
                        Geschichte</bibl>. Prutz: <bibl>Zehn Jahre</bibl> I og II).</p>

                <p> Det gjaldt for Magterne om at udrydde ethvert Spor af Napoleonske
                    Statsindretninger. Saaledes blev f. Ex. i Hannover <emph>Code Napoléon</emph>
                    med Retsplejens Offentlighed og Mundtlighed afskaffet og i Stedet den gamle
                    Inquisitionsproces fra det sextende Aarhundrede med hemmelig Rettergang atter
                    indført. Bønderne, der vare blevne befriede af Franskmændene, førtes tilbage til
                    Livegenskab og Hoveri. Grundsætningen om Lighed for Loven blev hævet, idet
                    Adelen paany fik de politiske og sociale Forrettigheder, som den i det attende
                    Aarhundrede havde havt.</p>

                <p> Og netop som de første Spirer til et friere Statsliv skulde til at udfolde sig i
                    Sydtyskland indtraadte der en Begivenhed, som gav Signalet <pb n="5"/> til
                    forøget Reaktion i langt hurtigere Tempo og med Anvendelse af de voldsomste
                    Midler overfor ubetydelige og uskyldige Ytringer af det folkelige Liv:
                    Kotzebue’s Mord eller rettere den Begejstring for Drabsmanden, som denne
                    Gjerning overalt i det kuede og gjennemspionerede Tyskland vakte.</p>

                <p> Det nationale Opsving og Frihedsbegejstringen, som havde gjort sig gjældende
                    under Sammenstødet med Frankrig, havde i de siden da forløbne Aar affødt to
                    Bevægelser i den tyske Ungdom, paa hvilke Regjeringernes Blikke nu henvendtes,
                    Turnvæsenet og Burschenvæsenet.</p>

                <p>Jahn, som indstiftede den folkelige Gymnastik, havde fulgt Fichte i den nationale
                    Ungdoms Yndest; han aabnede den første Turnskole i Berlin. Det var en
                    forhenværende Jæger i Lützows Frikorps, en Teutoner og Franskhader, der gik med
                    sit lange uredte graa Haar hængende ned over Skuldrene, med bar Hals og bredt
                    udslaaet Skjortekrave og med en tyk Knortestok i Haanden. Naar han paa
                    Ferie-Udflugter med sine Elever traf paa et fransk Skilt eller en lapset
                    paaklædt Mand, blev der slaaet Kreds om Gjenstanden og brølet: Æh! Æh! Paa disse
                    Ture øvedes den største Afholdenhed i Spise og Drikke, man levede mest af Brød
                    og Vand, og om Natten laa man i Bivuak under aaben Himmel. Da lød omkring Ilden
                    den skikkelige Massmanns kjønne Turnwanderlied:</p>

                <cit>
                    <quote><lg>
                            <pb n="6"/>
                            <l>Stubenwacht, Ofenpacht</l>
                            <l>Hat die Herzen weich gemacht,</l>
                            <l>Wanderfahrt, Turnerart</l>
                            <l>Macht sie frank und hart.</l>
                        </lg></quote>
                </cit>

                <p>Denne Massmann, der foruden at være en af Turnsagens Bannerførere var en af
                    Burschenschaftets Indstiftere, er den samme, der indtager saa stor en Plads som
                    Prygledreng i Heine's Digte og Fortaler. ( <bibl>Wintermährchen</bibl>: Kap. XI,
                        <bibl>Lobgesänge auf König Ludewig</bibl>, Forord til
                    <bibl>Romancero</bibl>).</p>

                <p> For den lidenskabeligste Beundring blev Jahn snart Gjenstand ikke blot fra
                    umodne Menneskers men fra de betydeligste Mænds og offentlige Institutioners
                    Side. Digtere tilegnede ham deres Vers, en Filolog som Thiersch dedicerede ham
                    sin Pindar og sammenlignede den tyske Gymnastik med den græske; to Universiteter
                    udnævnte ham til Æresdoctor. Han var selv en yderst kongetro Mand; men det var
                    Tone blandt hans langhaarede, barhalsede Turnere i deres Jakker af ubleget
                    Lærred at haane Hæren, særligt de sirlige Gardeofficerer, og man rasede desuden
                    mod abstrakte Fjender; der blev givet Turnerne Kegler for Drab af den gode Sags
                    Avindsmænd: med Dolken skulde man først sigte efter Øjnene, saa, naar Ofret
                    dækkede Ansigtet, støde efter Hjertet.</p>

                <p> Medens denne Bevægelse udgik fra Berlin, stammede Burschenbevægelsen fra
                    Thüringen. Den begyndte som kristeligt-germanisk Sværmeri, gik <pb n="7"/> bl.
                    A. ud paa Reform af Studentersædernes Raahed, havde som udsprunget fra den Del
                    af Tyskland, der var Smaastatsvæsenets Hjem, Arndts bekjendte Sang om det hele
                    Tyskland som Tyskerens Fædreland til Program.</p>

                <p> Blandt Professorerne i Jena stod en vis Fries Studenterne nærmest. Det er den
                    samme Fries, der i Fortalen til Hegels Retsfilosofi overøses med Haansord som
                    Overfladiskhedens Repræsentant. Han var en hidsig Liberal, der om Hegel havde
                    sagt, at dennes nye Lære ikke voxede i Videnskabens Haver, men paa Kryberiets
                    Mistbænke, og under hans Varetægt udbredte Enheds- og abstrakte
                    Friheds-Bestræbelser sig blandt Universiteternes Ungdom. Til Felttegn tog
                    Burscherne et sortrødtgyldent Banner; det havde, synes det, sin Oprindelse fra
                    det Lützowske Jægerkorps's Uniformsfarver, sort med røde Opslag og
                    Guldknapper.</p>

                <p> Reformationens Jubelfest 1817 henledede først den almindelige Opmærksomhed paa
                    Turnere og Burscher. Den havde nemlig fremkaldt Tanken om et Møde af Udsendinge
                    fra alle tyske Burschenschafter paa Wartburg. I et Festskrift af Karl Sand
                    nævntes der som Tyskhedens tre Arvefjender fra Arildstid af: Romervæsen,
                    Munkevæsen og Soldatervæsen. — Fra Eisenach gik den 18de Oktober 500 Burscher
                    med adskillige Professorer i Spidsen op paa Wartburg, hvor Karl August liberalt
                    havde aabnet dem Riddersalen til deres Middags<pb n="8"/>maaltid. Derefter gave
                    Turnerne deres Kolbøtter til Bedste for de forbausede Indfødte. Om Aftenen
                    tændtes flere store Glædesbaal. Da foreslog Jahn, at man efter Luthers Exempel,
                    som havde brændt den pavelige Bulle, skulde opbrænde hvad Fjenderne af den gode
                    Sag havde skrevet. Massmann udtalte pathetisk sin Tilslutning. Saa bar de nogle
                    Pakker gammelt Trykpapir sammen, beskrevet med Titlerne paa de forhadte Bøger,
                    alle forfattede af Turnvæsenets Fjender. Der var tre af den sørgeligt
                    navnkundige Schmalz, den første Rektor ved Universitetet i Berlin, Gendarmeriets
                    Lovbog af den ligesaa berygtede preussiske Justitsminister, Hr. von Kamptz,
                        <bibl>Code Napoléon</bibl>, Kotzebue's <bibl>Deutsche Geschichte</bibl>,
                    Haller's <bibl>Restauration</bibl> osv. Tilsidst kastedes et Uhlan-Snørliv, en
                    Haarpisk og en Korporalstok i Ilden. (Treitschke: <bibl>Deutsche
                        Geschichte</bibl> II 383 — 443).</p>

                <p> Da Fries i højttravende Ord sagde Studenterne Farvel, fremhævede han, at de nu
                    havde været i den tyske Folkefriheds, den tyske Tankefriheds Land: »Her er ingen
                    staaende Hær« osv., en saa meget mere komisk Vending, som Weimars Hær var en
                    Flok skikkelige Haandværkere, der mod en lille Dagløn skiftevis optraadte som
                    Husarer med høje Rytterstøvler og Sporer, men uden Heste. I Hegels Fortale til
                    Retsfilosofien hedder det om denne Tale, at Fries ikke har skammet sig over ved
                    en berygtet offentlig Festlighed om Stat og <pb n="9"/> Statsforfatning at sige,
                    at fra neden af, fra Folket vilde Livet komme, hvis der herskede ægte Almenaand
                    og at Samfundene kunde sammenknyttes ubrødeligt alene ved Venskabets hellige
                    Kjæde. Hegel betegner det her som Fladhedens Kjendetegn at lade den leddelte
                    Arkitektur i Statsfornuften flyde sammen »i Hjertets, Venskabets og
                    Begejstringens Suppe«.</p>

                <p> Massmann udgav en Festberetning, i hvilken det skildredes, hvorledes Natten
                    endnu rugede over Tyskland, men vistes, at den blodgyldne Morgenrøde var ifærd
                    med at oprinde.</p>

                <p> Metternich fik saavel Fyrst Hardenberg som Kejser Alexander sat i Bevægelse for
                    i Anledning af Festen at udøve et Tryk paa Karl August, der ved Wienerhoffet fra
                    nu af haanligt tituleredes »der Altbursche«.</p>

                <p> Man havde jo paa Wartburg in effigie brændt Skrifter af Kotzebue blandt andre. I
                    Weimar udgav han sit <bibl>Litterarisches Wochenblatt</bibl>, der smigrede
                    Rusland og spottede den tyske Ungdom. Saa sjældent Goethe ellers sympathiserede
                    med Ungdommen, glædede han sig dog denne Gang over den hans gamle Fjende
                    tilføjede Tort.<note>Epigrammet: <lg>
                            <l>Du hast es lange genug getrieben,</l>
                            <l>Niederträchtig vom Hohen geschrieben.</l>
                            <l>Dass du dein eignes Volk gescholten,</l>
                            <l>Die Jugend hat es dir vergolten.</l>
                        </lg></note> Da Kotzebue var <pb n="10"/> russisk Legationsraad og fra Tid
                    til anden sendte Beretninger til Hoffet i Petersburg, holdt man ham for russisk
                    Spion. Hvad han meddelte var vel kun uskyldige litterære Oversigter; men han var
                    nu engang i den studerende Ungdoms Øjne den rene Belzebub: Beltze- eller
                    Kotze-bue. Paa dette Tidspunkt havde ved Universitetet i Giessen under Ledelse
                    af tre Brødre Pollen, fanatiske Republikanere, udviklet sig en Radikalisme, der
                    stadigt svælgede i Forestillinger om Mord paa Tyranner og deres Haandlangere. I
                    Studenternes Sange forekom Vendinger som denne: »Freiheitsmesser gezückt! —
                    Hurrah! den Dolch durch die Kehle gedrückt!« Karl Follen var Hovedmanden, og
                    ganske afhængig af ham var den unge indskrænkede Mystiker, Karl Sand, der
                    stadigt gik med Jesu Forbilled for Øje og som d. 23 Marts 1819 stødte den gamle
                    Kotzebue Dolken i Struben. — Paa et Papir, han lod ligge ved Liget, fandtes bl.
                    A. et Vers af Follen: »En Christus kan du vorde«.</p>

                <p> Saa tydeligt som det var, at dette Mord, der udsprang af et religiøst Sværmeri,
                    ikke i al Almindelighed kunde lægges den frisindede Ungdom til Last, saa kom dog
                    nu, især da Sand i Folkebevidstheden blev gjort til en Art Helgen, Metternich og
                    Gentz, Kejseren af Østerrig og Kongen af Preussen, Czaren, som det Russerhad
                    irriterede, der her fik et Udbrud, alle som én i Bevægelse, <pb n="11"/> og
                    Karlsbader-Beslutningerne bleve fattede: Provisoriske Undtagelseslove mod
                    Universiteterne, »Demagogerne« og Pressen. Saaledes opstode Datidens tyske
                    Censurforhold, svarende til de russiske nu. Og med Rette kunde Gentz prise
                    Tilstanden som den største retrograde Bevægelse, der havde fundet Sted i tredive
                    Aar.</p>

                <p> Under Skin af at forfølge et stort revolutionært Parti, som Regjeringerne vel
                    vidste ikke gaves, begyndte de en Forfølgelseskrig mod hvad man dengang kaldte
                    »Liberalismen«. De Wette, Professor ved Berlineruniversitetet, endda i Theologi,
                    fik sin Afsked, fordi han havde skrevet et privat Trøstebrev til Sands Moder,
                    hvilket blev opsnappet og aabnet af Politiet. Selv mod de Mænd, der
                    repræsenterede den tyske Nationalfølelse fra Krigstiden af, vendte Reaktionen
                    sig: Jahn blev arresteret, bragt paa en Fæstning og siden sat under Politiets
                    Opsigt i en Smaaby, Arndt blev som »Demagog« indviklet i en Kriminalundersøgelse
                    og sat ud af Embedsvirksomhed; Görres, der blev afsat, flygtede over
                    Grænsen.</p>

                <p> Censuren strakte sig i Preussen ikke blot til Blade og Bøger, som tryktes der,
                    men til de udenlandske. Alle tyske Aviser, der udkom i England, Frankrig og
                    Holland, forbødes. Hele store Forlag som f. Ex. Brockhaus's bleve paa Grund af
                    et Par enkelte udgivne Hefter underkastede en særlig Efter-Censur. Ved alle
                        Uni<pb n="12"/> versiteter ansattes betroede Mænd, der skulde vaage over
                    Ungdommens Sindelag og Professorernes Forelæsninger. Alt Turnvæsen og alt
                    Burschenschaft forbødes; ligeledes den saakaldte gammeltyske Dragt og de
                    sortrødgyldne Farver, i hvilkes Efterstræbelse Politiet i Særdeleshed viste sig
                    stort. Der gjordes Jagt paa Frakker, Huer, Kvaster, Baand og Pibehoveder, og
                    Enhver som blev greben med Straahat, rød Vest og sort Frakke blev stukket i
                    Fængsel for Højforræderi.</p>

                <p> I Tyverne havde engang flere Studenter fra Marburg forskrevet sig Huggerter fra
                    en Fabrik i Solingen, og det sagdes, at det sædvanlige Fabriksmærke, Ordet
                    »Fürst« skulde mangle paa dem. Den Kurhessiske Begjering satte en Undersøgelse i
                    Gang for at erfare, om Studenterne havde bestilt Huggerterne saaledes — til
                    Politiets store Ærgrelse fandt man ingen Grund til Anklage. »Jeg har ondt af
                    Deres Statsmænd,« sagde paa den Tid den franske Minister Grev de Serre til den
                    berømte Niebuhr, »de føre Krig imod Studenter«.</p>

                <p> Man spejdede især efter de forbudne Forbindelser imellem Studenterne. Da Arnold
                    Ruge blev fængslet, gjorde Hr. von Kamptz formelig Politijagt paa en ham
                    tilhørende Stok, paa hvilken Navnene paa nogle Jenaer Burscher vare indridsede,
                    indtil Corpus delicti lykkeligt blev konfiskeret i Stralsund. Ruge pinte man med
                    lange Pauser mellem Forhørene, medens han i sit Aflukke ikke <pb n="13"/> kunde
                    nære sig for Væggetøj. For den Forbrydelse »ved højlys Dag at have baaret de
                    tyske Farver« maatte Fritz Reuter bøde først med Fængsel i et usselt Hul i
                    Berlin, derefter, dømt som Højforræder, i smudsige Fæstningskassematter. I
                    Bayern blev en ungdommelig politisk Synder idømt Fæstningsstraf i Kraft af en
                    Anklage, der som særlig graverende Omstændighed anførte, at man paa hans Kammer
                    havde fundet Noget, der lignede en tysk Fyrstekaabe. Det var i Tusindvis, at
                    preussiske Ynglinge, mest efter østerrigsk Tilskyndelse, maatte vandre i Fængsel
                    eller i Landflygtighed. Kort sagt, Borgerstandens liberale Ungdom i Tyskland var
                    i hine Dage saa retløs og saa forfulgt som i vore Dage den fjerde Stands
                    socialistiske Ungdom sammesteds eller som den frisindede Ungdom i Rusland,</p>

                <p> Haand i Haand med den politiske gik, som i Reglen, den religiøse Reaktion. I
                    Aaret 1821 sluttede den preussiske Regjering et Concordat med Paven, der gav den
                    katholske Kirke en under Frederik den Store utænkelig Indflydelse i Preussen.
                    Aaret efter indførtes i den protestantiske Kirke en ny Liturgi, der nærmede sig
                    til den katholske, og hvad der er højst betegnende, selve Navnet Protestantisme
                    fik en ildelydende Klang. Ved Kabinetsordre blev 1821 Navnene Protestant og
                    Protestantisme forbudte i Preussen; Censorerne fik <pb n="14"/> Anvisning til
                    ikke mere at taale disse Benævnelser, men erstatte dem med Ordet Evangelisk.</p>

                <p> Den Sorg, som i lange og tilsyneladende haabløse Reaktionsperioder betager alle
                    Fremadstræbendes Sind, lagde sig over det tyske Folks Elite. Men den store
                    Mængde blev snart greben af Slaphed og politisk Ligegyldighed; Reaktionen, der
                    fra først af var paatvungen udefra, var snart gledet over i Sindene. Mange
                    begyndte at anse en repræsentativ Forfatning som den Preussen lovede for en
                    unyttig Ting. Skammen over, at Preussen, der havde bragt saa store Ofre i Krigen
                    mod Napoleon, ikke havde kunnet opnaa en Constitution, medens de sydtyske
                    Stater, som til det Sidste havde gjort fælles Sag med Fjenden, forlængst havde
                    offentligt Liv og parlamentariske Kampe, dulgte Andre ved at se ned paa disse
                    Skjærmydsler med en Ringeagt, der var stærkt i Slægt med Misundelse og Harme.
                    Man fremhævede med Skadefryd, at Forbundsdagen, hvor Østerrig og Preussen gjorde
                    Udslaget, stadigt sørgede for, at den sydtyske Parlamentarismes Træer bleve
                    stækkede i Væxten. Det var desuden lykkedes Regjeringerne at bringe den
                    Opposition i Vanry, der kom til Orde i de sydtyske Stater. Dels formaaede
                    Ministrene hyppigt at forhindre et Valg, der var dem ukjært, dels vandt de ved
                    ligefrem Bestikkelse eller gjennem Skrækken for Afskedigelse mangen Modstander,
                    og endelig havde de den hyppigt anvendte Udvej tilbage ikke at <pb n="15"/>
                    bryde sig det Ringeste om den af Kamrene udtalte oppositionelle Vilje. Da
                    Regjeringerne havde Magten, laa det i Sagens Natur, at de parlamentariske
                    Forhandlinger lige indtil Aar 1830 ikke frembøde nogensomhelst dybere
                    Interesse.</p>

                <p> Den tyske Presse havde aldrig staaet højt. Udespærret som den nu var fra alt
                    Ræsonnement om Statssager, maatte den indskrænke sig til Meddelelse af de rene
                    Kjendsgjerninger i Politiken og forøvrigt slaa sig paa Hofnyheder, Beretninger
                    om stedfundne Uvejr og Oversvømmelser, Fødselen af mærkelige Misfostre i
                    Dyreverdenen og Aabenbaringen af nye Stjerner i Theaterverdenen.</p>

                <p> De Dannede søgte en Slags Erstatning for den negtede Sysselsættelse med Politik
                    i en overophidset, halvtosset Interesse for Theatret. Aldrig havde Forgudelsen
                    af en Sangerinde eller Danserinde været dreven saaledes paa Spidsen. I Berlin
                    slugtes i Tyverne alle andre Interesser af Spørgsmaalet om tysk eller italiensk
                    Musik. Man gik helt og holdent op i Striden mellem Spontini og Weber. Da Börne i
                    1828 kom til Berlin, var Alt saa opfyldt af Sangerinden Henriette Sontag, at
                    Ingen vidste Andet om Börne, end at han havde skrevet en Artikel om hende. Man
                    kan i hans Breve fra Paris (i <bibl>Härings-Salat</bibl>) finde hans vittige og
                    dog sanddru Fremstilling af, hvorledes han allevegne anmeldtes og hilstes med
                    Udraabet: »Es ist der Mann, der über die Sontag geschrieben«. <pb n="16"/> Ja
                    endnu i 1832 gik sammesteds Alt, Bevægelsen i Frankrig, det polske Nederlag og
                    Medlidenheden med de landflygtige Polakker, i Glemmebogen over Danserinden
                    Frøken Taglionis Fødder, der begyndte deres Sejerstog igjennem Europa. Den
                    reaktionære Aandsretnings Hovedrepræsentant i Preussen, Hofmarschallen, den
                    senere Diplomat, General Theodor Heinrich v. Rochow skriver i Maj 1832 til
                    Generalpostmesteren v. Nagler: »Hun vil danse, og saaledes er der nu Glæde og
                    Beskjæftigelse fuldtop [...] Taglioni's gratiøse Mimik har fortrængt Tidens
                    truende Tegn«.<note>Sie wird tanzen und somit ist grosse Freude und
                        Beschäftigung vollauf [...] die Mimik der Grazien der Taglioni haben die
                        drohenden Zeichen der Zeit verdrängt.</note> Ordet Beskjæftigelse er her
                    især betegnende. Sligt glædede ikke blot; det sysselsatte. (<bibl>Preussen und
                        Frankreich zur Zeit der Julirevolution. Vertraute Briefe des Generals von
                        Rochow</bibl> herausgegeben von E. Kelchner und K.
                    Mendelssohn-Bartholdy.)</p>

                <p> I litterær Henseende svælgede den dalevende Slægt efter at Goethe havde naaet
                    det 80de Aar, i en Goethebeundring, for hvilken Alt hvad den alderstegne Mester
                    skrev eller sagde, var Visdom og Skjønhed og guddommelig Poesi. Hele sit Liv
                    igjennem havde han maattet kjæmpe med Had og Miskjendelse; nu blev Ærefrygten
                    for ham til Karikatur. Særligt i Berlin naaede den til Grænsen <pb n="17"/> af
                    det Fjollede.<note>I det Berlinske Onsdagsselskab forfattede en Geheimeraad
                        Schulz følgende Fødselsdagsdigt til Goethe: Ich wollt, ich wär ein Fisch —
                        so wohlig und frisch — und ganz ohne Gräten — So wär ich für Goethen —
                        gebraten am Tisch — ein köstlicher Fisch.</note> I Zelters Breve til Goethe
                    hedder det i Anledning af dennes <bibl>Elpenor</bibl>: Efterverdenen vil ikke
                    tro, at vore Dages Sol saa et saadant Værk fremkomme.<note>Die Nachwelt wird es
                        nicht glauben, dass die Sonne unsrer Tage ein solches Werk hervorgehen
                        sah.</note> Alle de, der havde været Hindringer paa Goethe's Vej, saalænge
                    hans Navn endnu tilhørte den stridende Litteratur, bleve hans Dyrkere fra det
                    Øjeblik af, da dette Navn kunde tages som ubestridt Autoritet og opfattes som en
                    Art konservativt og nationalt Vaabenmærke. Iøvrigt laa Litteraturen nede;
                    Poesiens romantiske Fantasispil var ved at slukkes — Raupach og Müllner
                    beherskede Scenen, Clauren Romanen. Underholdningslitteraturen sank stedse
                    dybere i Plathed og Lystenhed.</p>
            </div>
            <div>
                <head>II. [Videnskab og Reaktion]</head>

                <p> Den tyske Videnskab, der efterat Romantikens Oversvømmelser havde befrugtet
                    Jordsmonet med sit Dynd, var skudt mægtigt i Vejret med alle sine Grene,
                    skiftede paa samme Tid Farve. Den <pb n="18"/> blev ved Forholdenes Ugunst mere
                    virkelighedsfjern og nærmere knyttet til det Bestaaende end før.</p>

                <p> Hegel er det store Exempel. I Marts 1819 stødte Karl Sand Kotzebue ned, Aaret
                    forud den 22 Oktober 1818 besteg Hegel første Gang sit Katheder paa
                    Universitetet i Berlin. Allerede i sin Tiltrædelsestale gav han Tilhørerne sit
                    Program, og af Programmet fremgik, at den Hegelske Filosofi og den preussiske
                    Stat i dens daværende Skikkelse hørte inderligt sammen; thi denne Filosofi
                    beroede paa Begrebets Almagt, denne Stat paa Dannelsens og Intelligensens Magt.
                    At Preussen netop da blev sit Væsen og sin Fortid utro for i Østerrigs Ledebaand
                    at tjene den aandelige som den politiske Reaktion kom ikke til Orde. Og dog vare
                    Carlsbaderbeslutningerne fattede, og dog var det netop Preussen, som da tog
                    Initiativet til alle de smaatyranniske Forholdsregler, der snart stillede hele
                    Tyskland under Politiets Opsigt. Men for Hegel var Burschenvæsenets
                    Følelsespolitik saa forhadt som Følelsesfilosofien, Wartburgsammenkomsten en
                    romantisk Naragtighed og Sands Dolkestød en Væmmelse. I Fortalen til
                        <bibl>Retsfilosofien</bibl>, hans første og vigtigste Værk i Berlin, nedlod
                    han sig ikke blot til Forsvar for Demagogforfølgelsen, men han ned værdigede sig
                    til at gaa Politiets Ærind, idet han angav sin forhenværende Kollega Fries til
                    Regjeringerne: »Forhaabentlig vil ikke Embed og Titel være en Talisman for
                    Principer, der øde<pb n="19"/> lægge baade Sædeligheden og den offentlige
                    Orden«. Og Hegel stod fra nu af som Tysklands filosofiske Diktator. Fra Berlin
                    af beherskede han den hele tyske Videnskabelighed.</p>

                <p> Imidlertid, der laa i denne Filosofi ja i selve dette saa konservativt anlagte
                    Værk <bibl>Retsfilosofien</bibl> en Dobbelttydighed, som var fremtidssvanger.
                    Allerede i hin berygtede Fortale stod den Sætning, som skulde blive Tidsalderens
                    klassiske Ord, først lidenskabeligt tilegnet af Restaurationstidens
                    Konservatisme, saa benyttet af Hegels yngre Disciple som en Stormbuk. Med
                    spærret Skrift staar det der i to Linjer:</p>

                <cit>
                    <quote><lg>
                            <l>Hvad der er fornuftigt, det er virkeligt,</l>
                            <l>Og hvad der er virkeligt, det er fornuftigt.</l>
                        </lg></quote>
                </cit>

                <p>Hvad vil det sige? Hegel udvikler, at naar Følelsen erklærer det Nærværende for
                    idel Forfængelighed, saa er den selv falsk, og naar omvendt Ideen gjælder for en
                    blot Forestilling, saa maa det gjøres gjældende, at Intet er virkeligt undtagen
                    Ideen. Det gjælder om at opdage det Evige i det Nærværende, Timelige,
                    Forbigaaende, med andre Ord i dette Tilfælde ikke om at konstruere en Stat, men
                    om at begribe Staten som den er.</p>

                <p> Med Rette har Haym, Hegels Biograf, udtalt, at ikke Læren om Magten af Guds
                    Naade er saa farlig som denne, der erklærer alt Bestaaende for helligt. Men paa
                    den anden Side kan det med samme Ret hævdes, at ikke den revolutionære <pb
                        n="20"/> Ungdoms Omstyrtningslyst gik saa vidt som denne Lære, der kun
                    tillægger det Fornuftige Virkelighed og altsaa kun tilkjender alt det Øvrige en
                    Skinvirkelighed, som da kan og bør trodses, tilsidesættes, gjennemhugges,
                    sprænges. Derfor kunde Robert Prutz om denne selvsamme Sætning sige, at med den
                    var al Tvivl hævet, Mørkets gamle Gud styrtet i Afgrunden og en ny, evigt
                    herskende Zeus, Ideen, der begriber sig selv, Mennesket som tænkende Væsen sat
                    paa Tronen. (Haym: <bibl>Hegel und seine Zeit</bibl> S. 365 ff. R. Prutz:
                        <bibl>Vorlesungen über die deutsche Litteratur der Gegenwart</bibl> S. 259
                    ff.).</p>

                <p> Saa mange Fortolkninger den Hegelske Filosofi nu end snart skulde blive
                    Gjenstand for, Slægtskabet mellem denne Lære og Goethe's Poesi føltes af alle
                    Indviede. For den lille Kreds af Goethe-Dyrkere i Berlin blev Hegel den
                    kraftigste Forbundsfælle, og Ærefrygten for de to Mænd, hvem man kaldte den
                    absolute Digter og den absolute Filosof, smeltede sammen. Den rettroende
                    Hegelianer saa endog et betydningsfuldt Sammentræf i den Omstændighed, at Hegel
                    var født den 27 August, Goethe den 28. I Tyverne sadde om Aftenen den 27 August
                    de Trofaste ved det festlige Aftensmaaltid og drak Skaalen for Mesteren i
                    Tankernes Riger og mindedes de Ord af Fortalen til Retsfilosofien om Minervas
                    Ugle, der ved den indbrydende Nattedæmring begynder sin Flugt. »Men <pb n="21"/>
                    saasnart Midnatstimen hayde slaaet, rejste en Taler sig for at forkynde det
                    glade Budskab, at Apollo, Dagens og Sangens Gud, nu førte den herlige Dag, den
                    28de, frem paa Himlen med sin Solvogn.« (Treitschke: <bibl>Deutsche
                        Geschichte</bibl> III 686.)</p>

                <p> Den Nationalfølelse, der i 1813 havde drevet Fjenden ud af Landet, indeholdt to
                    grundforskjellige Elementer, en historisk, tilbageskuende Retning, der snart
                    udskilte sig som Romantik, og en frisindet, fremskridtstroende Retning, den, der
                    blev til Liberalisme. Da Reaktionen kom, støttede den sig til mange af
                    Romantikens Grundsætninger og tog den tilsidst ganske i sit Sold. Mænd som
                    Görres, som Friedrich Schlegel o. fl. gik fra Romantikens Lejr over i
                    Reaktionens.</p>

                <p> Den frihedselskende Gruppe havde under Kampene mod Napoleon naturligvis delt
                    Romantikernes Had til Frankrig. Men alt som dens Sympathier blev til Ønsker og
                    Fordringer (af Pressefrihed, konstitutionelt Kongedømme, Valgret osv.),
                    fordampede nødvendigvis Hadet til Frankrig. Og jo stærkere Reaktionen blev, des
                    stærkere droges Blikkene til Nabolandet, som dog besad en parlamentarisk
                    Forfatning, og snart fik den franske Liberalismes Helte ogsaa for de tyske
                    Liberale en stor Betydning, ja de toge sig paa Afstand betydeligere ud end i
                    Landet selv. I Tyskland var efter Sejren over Napoleon som efter Nederlaget
                    overfor ham stadigt Ro den første Borgerpligt. <pb n="22"/> Her var Alting
                    Lydighed og Taushed. Og det gik da som i Regelen, naar et højtbegavet og
                    handlesvagt Folk ikke formaar at afryste et Aag, Trykket avlede Selvforagt,
                    Selvforagten en Art fortvivlet Vid, en staaende Galgenhumor, og der udviklede
                    sig hos de Bedre en sand Lidenskab for at søge Lindring i Spot over egen
                    Usselhed. Betragtningen af de hjemlige Tilstande gav en bestandigt
                    tilbagevendende Anledning til Selvironi. Det gik ud over de romantiske
                    Sværmerier, over Taalmodigheden og Underdanighedsaanden paa det politiske,
                    Orthodoxien og Pietismen paa det religiøse Omraade. Karikaturformerne af
                    Statsliv, Religion og Poesi æggede til Spot, der snart hensynsløst saarede
                    Fædrelandskærligheden, snart anslog en letfærdig Tone, der især ved
                    Liberalismens stadige Henblik til Frankrig var eller maatte synes mere fransk
                    end tysk.</p>
            </div>
            <div>
                <head>III. [Oppositionel Grundstemning]</head>

                <p> I de fremragende blandt denne Tidsalders frihedselskende Digtere og Skribenter
                    personificeres forskjellige af de nu berørte Afskygninger. Adalbert von
                    Chamisso, der med sin berømte Prosafortælling <bibl>Peter Schlemihl</bibl> og
                    overhovedet ved visse Sider af sit Væsen tilhører den tyskromantiske Retning,
                    medens han i andre Henseender staar fransk Aand og fransk Digtning nær, er i
                    flere af <pb n="23"/> sine ejendommeligste Digte ja endog i sine epigrammatiske
                    Smaavers et Organ for de Bedstes Sørgmodighed over den stedse stigende politiske
                    og sociale Reaktion. Allerede i Digtet <bibl>Die goldene Zeit</bibl> fra 1822
                    spotter han en Tidsalder, i hvilken den er Jacobiner, der offentligt har udtalt,
                    at to og to er fire, i <bibl>Nachtwächterlied</bibl> Jesuiterherredømmet, i
                        <bibl>Josva</bibl> og <bibl>Der Dampfross</bibl> haaner han dem, der have
                    ranet Tiden dens Hemmelighed og forstaa at skrue den tilbage fra Dag til Dag, i
                        <bibl>Das Gebet der Witwe</bibl> giver han med dyb Pessimisme Billedet af de
                    Herskendes hjerteløse og for det menige Folks Skjæbne ganske ligegyldige
                    Regimente, endelig samler han sin Grundanskuelse af Datiden i hine bittert
                    humoristiske fire Linjer, der vemodigt præsentere sig som en flerstemmig
                    Kjædesang:</p>

                <cit>
                    <quote><title><emph>Kanon.</emph></title><lg>
                            <l>Das ist die Noth der schweren Zeit!</l>
                            <l>Das ist die schwere Zeit der Noth!</l>
                            <l>Das ist die schwere Noth der Zeit!</l>
                            <l>Das ist die Zeit der schweren Noth!</l>
                        </lg></quote>
                </cit>

                <p> I principiel Kamp med Romantiken staar efter en Ungdomsstræben, der saavel ved
                    Stoffernes Valg som ved Efterligning af det spanske Dramas Former var romantisk,
                    Grev August von Platen-Hallermünde. Han gjennemhaaner de sidste Udslag af
                    Romantiken i Tyskland, iøvrigt uden den nødvendige Takt og Kritik til at skjelne
                    mellem <pb n="24"/> dem, som hørte og ikke hørte til Romantikernes Gruppe, men
                    fra Litteraturdramaet gaar han over til den politiske Lyrik, alt eftersom det
                    mere og mere gaar op for ham, at de offentlige Tilstande Elendighed er
                    Grundaarsagen til det tyske Folks Mangel paa Sans for Kraft og Stil og Form
                    ogsaa i Poesien. Han formaar ikke at udholde Livet i Tyskland, tyer ned til
                    Siciliens solfyldte Luft og Minder om Antiken for at glemme sit Nordens tunge
                    Atmosfære og Statsuvæsenets Tryk. Han kan ligefuldt ikke rive sine Tanker løs
                    fra Forsmædelsen i Hjemmet. Han skriver sin <bibl>Berliner-Nationallied</bibl>,
                    som aabnes med Koret:</p>

                <cit>
                    <quote><lg>
                            <l>Diesen Kuss den Moskowiten,</l>
                            <l>Deren Nasen sind so schmuck;</l>
                            <l>Rom mit seinen Jesuiten</l>
                            <l>Nehme diesen Händedruck!</l>
                        </lg></quote>
                </cit>

                <p>Og man finder hos ham dette bitre Udbrud af national Selvforagt, nedskrevet under
                    Harmen over at hans Poesier skamstryges af Censuren:</p>

                <cit>
                    <quote><lg>
                            <l>Doch gieb, o Dichter, dich zufrieden,</l>
                            <l>Es büsst die Welt nur wenig ein,</l>
                            <l>Du weisst es längst, man kann hienieden</l>
                            <l>Nichts Schlechtres als ein Deutscher sein.</l>
                        </lg></quote>
                </cit>

                <p> Saa romantisk Platens Modstander Heinrich Heine end begynder, skinner dog i hans
                    Prosa snart den moderne Aand igjennem. Endnu før <pb n="25"/> han har anslaaet
                    den egentlig politiske Streng, morer han sig i sine <bibl>Reisebilder</bibl> med
                    en udæskende Spot over tyske Tilstande og over tysk Stumphed, som finder sig i
                    dem. I Ludwig Börne, saa rent æsthetisk han længe kunde synes, da han Aartier
                    igjennem kun optraadte som Theaterkritiker og Forfatter af novellistiske
                    Smaating, var fra først af i Virkeligheden den abstracte, politiske
                    Frihedskjærlighed den eneste Interesse.</p>

                <p> At disse Forfattere fandt Læsere og Beundrere er et Vidnesbyrd om at den
                    tænkende Del af det tyske Folk i Slutningen af Tyverne efterhaanden aflagde sin
                    Autoritetstro saavel paa det politiske som paa det almindeligt aandelige
                    Omraade. Paa dette Tidspunkt dreves Forfølgelsen af Burschen-Forbindelserne med
                    lidenskabeligst Iver. De bleve allevegne opløste. Men de dannede sig bestandig
                    paany, ja i en enkelt tysk Stat, i Bayern, bleve de ved Kong Ludvigs
                    Regjeringstiltrædelse endog tilladte af Politiet. I de Spaltninger, som
                    indtraadte imellem dem, røber sig de forskjellige Strømninger, som gik gjennem
                    Folkesindet da. I Erlangen dannede sig fra 1827 af tre mod hinanden fjendtligt
                    sindede Forbindelser: Teutonia, Arminia og Germania:</p>

                <p> Teutonia var Organ for den rene Romantik, den religiøse Mystik og havde erklæret
                    al Politik for sig uvedkommende. Arminia's Grundsætninger vare streng Sædelighed
                    og videnskabelig Stræben; <pb n="26"/> som dens Formaal betegnedes Omformning af
                    offentlige Tilstande med Tysklands Enhed og Frihed for Øje. Germania endelig
                    svarede til den radikale Strømning i Tiden. Den havde ladet de ældre
                    Tugendbund's Krav paa streng Sædelighed falde havde sagt sig løs fra alle
                    Autoriteter og al Autoritetstro, ogsaa den religiøse, og vedkjendte sig den
                    Anskuelse, at Maalet — der ogsaa for denne Forbindelse var Tysklands Enhed og
                    Frihed — kun kunde naaes gjennem Revolution. Skjønt den efter sit Væsen var rent
                    politisk, kan man neppe gjøre sig for ringe Tanker om dens Betydning og
                    Farlighed</p>

                <p>Disse tre Grundretninger fandtes snart repræsenterede paa alle tyske
                    Universiteter og betegnende nok blev den, som Germania var Talsmand for, i
                    Regelen den, som greb Sindene stærkest.</p>
            </div>
            <div>
                <head>IV. [Julirevolutionens Indflydelse]</head>

                <p> I denne Stillestaaen, denne Undertrykthed og denne Gjæring, med Elementer af
                    Selvopgiven og Haab, af Selvbespotten og Frihedsattraa, faldt nu i 1830
                    Efterretningen om Julirevolutionen i Paris og virkede paa den offentlige
                    Bevidsthed i Tyskland som et elektrisk Stød. Alles Øjne rettedes mod Paris og
                    det var i de aandeligt levende Kredse Begejstring, som man følte.</p>

                <p> Man iagttager maaske skarpest Virkningen paa de Yngste. <pb n="27"/></p>

                <p> To Maaneder før Revolutionen havde Karl Gutzkow, som han selv har fortalt,
                    nitten Aar gammel, som han var, endnu intet Begreb om europæisk Politik. Han
                    vidste hverken, hvem Polignac var eller hvad det at krænke <emph>la
                        Charte</emph> (den franske Grundlov) vilde sige. Han vidste kun, at de tyske
                    Burschenforbindelser trods alle Forfølgelser imod dem endnu vare ilive, og at
                    det gjaldt om at iværksætte Tysklands Enhed. Hvis han tænkte sig Omvæltninger,
                    der kunde fremskynde Begivenhedernes Gang, saa ventede han sig dem snarere fra
                    Erlangen og Jena end fra Paris; i det Højeste tænkte han sig Muligheden af, at
                    en Skare hjemvendende Filhellenere landede i Stralsund, med væbnet Haand
                    bemægtigede sig Byen, kaldte det pommerske Landeværn til Vaaben og at Bønderne
                    saa, maaské drevne af Hungersnød, vilde slutte sig til Opstanden.</p>

                <p> Paa den Tid var den franske Publicist Saint-Marc Girardin kommen til Berlin for
                    at studere tysk Sprog, det preussiske Skolevæsen, desuden Universitetstheologien
                    som den repræsenteredes af Schleiermacher og Neander, og Pietismen, som den
                    trivedes i Halle. Som Medarbejder af <emph>Journal des débats</emph> fik han
                    stadigt sit Blad fra Paris, og som Aspirant til en Ministerplads fulgte han
                    ivrigt med Oppositionens Fremskridt i Frankrig. Gutzkow gav ham dagligt en Time
                    i Tysk; de læste en Komedie af Kotzebue, hvem Franskmanden som Øvelsesstof <pb
                        n="28"/> foretrak for Goethe og Schiller, men kom stadigt i Samtale om
                    Politik. Gutzkow lagde overfor Saint-Marc Girardin ingenlunde Dølgsmaal paa,
                    hvor ringe Tanker han nærede om den almindeligt politiske Betydning af den
                    franske Stats Forfatningsforhold og tillagde aabent Burschenschaftet i Jena
                    større Indflydelse paa Historiens Gang end Deputeretkammeret i Paris. Girardin
                    gav smilende et høfligt Svar. Undertiden bleve disse Samtaler afbrudte af Eduard
                    Gans, den berømte preussiske Professor, Hegels mest navnkundige Discipel i det
                    juridiske Fag, Varnhagens og Heines Ven, som med stor Sprogfærdighed i Fransk
                    deltog i den politiske Diskussion og som med sit sorte Uldhaar og sit Kindskjæg
                    var Girardin en paafaldende Skikkelse. Da Gutzkow havde hørt den elegant klædte,
                    smidige og spydige Professor fra Kathedret af gjøre Løjer med Burschenbevægelsen
                    og i Spøg bekjende, at ogsaa han engang ved Saale's Bredder havde overvejet,
                    hvorledes man bedst kunde hjælpe Tyskland til en Kejserkrone, saa besvor Gutzkow
                    den franske Politiker ikke at tro, den tyske Ungdom tænkte som Gans. »Jeg véd
                    det,« svarede Saint-Marc Girardin, »De vil befri Verden med Sanskrit.«</p>

                <p> Den tredje August 1830 blev i Berlins Universitets Festsal Kongens Fødselsdag
                    fejret med Sang og Tale. Studenterne stode tæt sammentrængte foran Skranken, bag
                    hvilken Professorer, Embedsmænd og høje Officerer sad. Den berømte <pb n="29"/>
                    Filolog Boekh var Taleren, og over hans Hoved sang det akademiske Kor under
                    Ledelse af Musikdirektøren Zelter, Goethes Korrespondent. Universitetets Rektor,
                    Juristen Professor Schmalz gik omkring med Haarpung og Kaarde fra Stol til Stol
                    for at vexle nogle Ord med Honoratiores. Gans derimod var ophidset og
                    utaalmodig; han lod nogle Breve fra Friedrich v. Raumer, der netop vare komne
                    fra Paris, løbe om i Salen fra Haand til Haand. Kronprinsen, den senere
                    Friedrich Wilhelm IV sad smilende, men Alle vidste, at i Frankrig var for faa
                    Dage siden en Konge bleven stødt fra Tronen. Det var som om Kanontordenen fra
                    Barrikaderne drønede ind i Festsalen. Boeckhs Tale om de skjønne Kunster
                    formaaede ikke at vække nogen Opmærksomhed, og da Hegel fra Talerstolen nævnte
                    Navnene paa dem, der med Held havde besvaret Aarets Prisopgaver, hørte Ingen
                    derpaa uden de, som havde faaet Medaillen. Gutzkow selv hørte med det ene Øre,
                    at han havde vundet Prisen i det filosofiske Fakultet, men med det andet Øre
                    hørte han om et Folk, der havde afsat en Konge, om Kanonskud, om Tusinde, der
                    var faldne i Kampen. Selv de Lykønskninger, han modtog, overhørte han. Han
                    lukkede ikke engang Futteralet op, som indeholdt Guldmedaillen med Kongens
                    Billed, havde glemt det Haab om et Professorat, som han havde knyttet til Haabet
                    om at vinde den; bedøvet stod han og tænkte paa St. <pb n="30"/> Marc Girardin,
                    hans Profetier og sine egne om det tyske Burschenschaft. Saa løb han hen i et
                    Konditori <emph>Unter den Linden</emph> og læste for første Gang i sit Liv en
                    Avis med Lidenskab. Han kunde neppe oppebie Statstidendens Udgivelse samme
                    Aften; ikke fordi han vilde se sit Navn trykt som prisbelønnet; han vilde kun
                    vide, hvorledes det saa ud i Paris, om Barrikaderne endnu stod, om Frankrig
                    vilde udgaa af Lafayettes Hænder som en Republik eller et Kongedømme.
                    »Videnskaben laa bag mig, Historien for mig,« skriver han. (Karl Gutzkow:
                        <bibl>Das Kastanienwäldchen in Berlin. — Rückblicke auf mein Leben</bibl> S.
                    7).</p>

                <p> Og hans Skikkelse er typisk for den yngste Generation i Datidens Tyskland — de
                    Tyveaarige.</p>

                <p> Næsten samtidigt med denne Karl Gutzkows politiske Vækkelse fandt i den 81
                    aarige Goethe's Arbejdsværelse den berømte Misforstaaelse Sted, idet den
                    Besøgende, som modtoges af Oldingens glade Udraab over den store Afgjørelse i
                    Paris, i Begyndelsen troede, at Goethe mente Julidagene og først noget efter
                    forstod, at han talte om Afgjørelsen af den naturvidenskabelige Strid mellem
                    Cuvier og Saint-Hilaire til Fordel for den sidste. Længe nok har man i denne
                    mindeværdige Misforstaaelse kun seet Symptomet paa Goethes Begrænsning overfor
                    det Politiske; det er kun billigt at fremhæve den betegnende Anekdotes anden
                    Side: den gamle Vismands berettigede Overlegenhedsfølelse <pb n="31"/> overfor
                    overvurderede politiske Begivenheder. I Virkeligheden var denne
                    naturvidenskabelige Strid ved sit Idéindhold vægtigere og i sin omformende
                    Virkning paa det aandelige Verdenskorts Udseende betydningsfuldere end den
                    franske Statsomvæltning. Saint-Hilaires Theorier om Typens Enhed bebude jo Bogen
                    om <bibl>Arternes Oprindelse</bibl>. Men Billedet af den yngste Slægts
                    Overvældelse ved den politiske Katastrofe i Frankrig træder endnu skarpere frem
                    paa Baggrund af Goethe's Uanfægtelighed. (Smlgn. Emil Kuh: <bibl>Biographie Fr.
                        Hebbels</bibl> I 437).</p>

                <p> Dybt var imidlertid Indtrykket paa de fremragende Individualiteter, der hverken
                    tilhørte den yngste eller den ældste Slægt.</p>

                <p> Tidsalderens betydeligste, tænkende Kvinde, Rahel, Goethes ypperste
                    Beundrerinde, der paa dette Tidspunkt allerede var 60 Aar gammel, berørtes,
                    sensitiv som hun var, sympathetisk af Revolutionen. Hende som Kvinde
                    interesserer dens sociale Side mere end dens politiske. Hun gribes af
                    Saint-Simonismen, føler med ungdommeligt Sind, hvilke Spirer den fører med sig,
                    og ser i Julibevægelsen Indledningen til dens sociale Ideers Triumf.</p>

                <p> Med det oplivende og begejstrende Indtryk af Julirevolutionen forenede sig et
                    andet, der skærpede den politiske Lidenskabs Braad hos den yngre Slægt,
                    Indtrykket af den polske Opstands Udbrud. Man ser det tydeligst hos Platen, der
                    i stormende Sinds<pb n="32"/> bevægelse retter sin digteriske Opfordring til
                    Kronprinsen af Preussen om at tage sig af det ulykkelige Polens Sag — det hed
                    sig, at Kronprinsen var den gunstigt sindet — og som nu digter sine
                        <emph>Polenlieder</emph>, de eneste af hans Poesier, i hvilke han stiger til
                    Lidenskab, stolte Frihedssange med den djærveste Haan mod Selvherskeren, der
                    blev dyrket som en Almagt ved de tyske Hoffer, og mod dem, der lode sig bestikke
                    og kjøbe af hans Rubler.</p>

                <p> I Börnes Sind slog Efterretningen om Julirevolutionen ned som et Lyn.</p>

                <p> I Sommereren 1830 laa han ved Badet Soden i Nærheden af Frankfurt for at komme
                    sig efter en langvarig Gigtfeber og gjentagne Anfald af Blodstyrtning. Hans
                        <emph>Dagbog</emph> viser, i hvilken Grad alle hans politiske Forhaabninger
                    vare slukte, alle hans Ønsker forstummede. En Sjæl som hans, hvis Attraa efter
                    Frihed var en Lidenskab, og hvis Hungren og Tørsten efter Retfærdighed tærede
                    paa Livskraften, kunde til sidst ikke bære Trykket af den politiske
                    Reaktion.</p>

                <p> Han var nu 44 Aar gammel og havde siden Frihedskrigens Tid, det vil sige som
                    Yngling og Mand, kun oplevet Slethedens Triumfer og dens Forfølgelse af alt,
                    hvad der var Retsind og Frisind. Han havde aldrig kunnet løfte sit Øje op fra
                    det Blad Papir, han beskrev, uden at se den blege Frygt for enhver stor
                    Lidenskab, for Idealer, ja for Ungdom trone paa Hersker<pb n="33"/> sæderne Side
                    om Side med dyrisk Selvopholdelsesdrift og dyrisk Svælgen i Nydelse — Principet
                    Metternich og Gentz. Han havde ikke opgivet det ringeste af sin Ungdoms og
                    Manddoms Overbevisning, men over Verden hang et Sørgeflor. Han følte sig til
                    Mode, som sad han i Tyskland paa Havets Bund, og en Dykkerklokke netop gav ham
                    Luft nok til ikke at kvæles. I Paris havde han aandet frisk Luft. Dér havde
                    Solens Lys, menneskelige Stemmer, Livets Larm henrykt ham. Nu gjøs han af Kulde
                    nede blandt Fiskene. Han døjede den forfærdeligste Kjedsomhed. Stilheden gjorde
                    ham syg: det Snævre i alle Forhold skurede hans Hud til Blods.</p>

                <p> Han betegner sig som en af de Naturer, som i Længden ikke udholde Existensens
                    Solosang. Han maatte have Symfonier af Beethoven eller Tordenvejr. Han var af de
                    Mennesker, der ikke føle sig tilpas i en Loge i Theatret. Han vilde sidde i
                    Parkettet med hele Skaren om sig.</p>

                <p> Det forekom ham som om Livets Værdier i Tyskland bleve udprægede under Jorden, i
                    Midnatsstilhed, saadan som Falskmøntnere præge. De, der i Tyskland arbejdede,
                    nød ikke, og de, som nød, de som oppe i Dagslyset satte de Livsværdier i Omløb,
                    der vare frembragte dernede i Mørket under Angst og Bæven, de arbejdede ikke. I
                    Frankrig levede et livsglad Menneske et Liv som et Ilbud, der sendes med
                    Depecher til fremmede <pb n="34"/> Byer, stedse til andre, og som paa sine lange
                    Rejser ser og nyder det mest forskelligartede, i Tyskland levede han som en
                    Postillon, der stadig foretager samme korte Kejse frem og tilbage mellem to
                    Holdesteder og hvem Lykken rækker en ussel Drikkeskilling derfor. Ganske vist
                    kunde saa Postillonen gjøre Rejsen i Søvne; han kjendte hver Sten paa disse to
                    Miles Vej, og det kaldte man i Tyskland Grundighed; men Börne, der sad i Soden i
                    det lille Hotel og studerede Gasernes Kampe i Gaarden, Kalkunhanernes Skinsyge
                    og Hunnernes Koketteri, var ikke glad ved den Lejlighed til sjælden Grundighed,
                    der tilbød sig for ham. (Aus meinem Tagebuch. Soden 22 Mai 1830).</p>

                <p> Da fik han Efterretningen om, at Ministeriet Polignac havde udstedt
                    Ordonnanserne, begaaet Forfatningsbrud, og anende alt, hvad dette Skridt vilde
                    have til Følge, udbrød han: »Og Gud sagde, det vorde Lys!«</p>

                <p> Efterretningen om Julirevolutionens Udbrud fulgte. Med Utaalmodighed ventede han
                    hver Dag paa den Time, da Aviserne kom. Han gik daglig ud paa Landevejen og
                    spejdede efter Postbudets Komme. Varede det ham for længe, gik han lige til
                    Höchst, hvorfra Aviserne blere bragte. Snart holdt han det ikke mere ud i Soden.
                    Han vendte tilbage til Frankfurt og forbavsede, elektriserede der sine
                    Omgivelser ved sin Ild. Man gjenkjendte ikke den tidligere saa tavse Börne med
                    det lidende <pb n="35"/> Ydre; der syntes at være sket et Mirakel med ham; han
                    var ung og rask paany. Alle hans gamle Drømme syntes virkeliggjorte og Alt, hvad
                    han i de lange Tider havde maattet holde nede i sit Sind, sprang i Vejret som
                    elastiske Fjedre, naar et Tryk tages bort.</p>

                <p>Snart holdt han ikke heller Opholdet i Frankfurt ud; efter kort Tids Forløb var
                    han i Paris.</p>

                <p>Den 7de September skriver han fra Strassburg: »Den første franske Kokarde saa jeg
                    paa en Bondemands Hat; han kom fra Strassburg og gik mig i Kehl forbi. Det
                    syntes mig som en lille Regnbue efter vore Dages Syndflod, et Fredstegn fra den
                    forsonede Gud. Ak! og da den trefarvede Fane funklede mig imøde — ubeskrivelig
                    er den Sindsbevægelse, hvori jeg kom. Mit Hjerte bankede, saa jeg var nær ved at
                    besvime [...] Fanen stod midt paa Broen med Stangen rodfæstet i Frankrigs Grund,
                    men en Del af Klædet vajede i den tyske Luft. Spørg dog den første, den bedste
                    Legationssekretær, om det ikke er mod Folkeretten. Det var kun den røde Stribe
                    af Fanen, der flagrede ind over vor Moderjord. Det er ogsaa den eneste Farve,
                    som bliver os til Del af Frankrigs Frihed. Rødt, Blod, Blod — ak! og ikke Blod
                    udgydt paa Valpladsen.«</p>

                <p> Börne er her kun Organ for en Følelse, der havde grebet største Parten af de
                    Mange, der i Tyskland var modtagelige for Enthusiasme. De <pb n="36"/> franske
                    Polyteknikeres, Studenters og Arbejderes Heltemod under <emph>les trois jours
                        glorieux</emph> blev beundret som i Frankrig selv og dobbelt beundret som
                    Udslag af en Handlekraft, der syntes kommet den tyske Nation af Hænde. Overalt
                    var man tilbøjelig til at fortabe sig i overdreven Haan over egen Mangel paa
                    politisk Sans og Blik, egen Mangel paa Evne til i det afgjørende Øjeblik at slaa
                    til.</p>

                <p> Virkede Begivenheden nu saa stærkt paa Karakterer som Börne og paa Enthusiaster
                    som de især fandtes indenfor den lærde Stand, saa fuldstændiggjøres Billedet,
                    naar vi iagttage det Indtryk, den gjorde paa Reaktionens Mænd.</p>

                <p> Gentz, der fra først af havde jublet over Karl X's Energi, blev bekymret, altsom
                    Statskupet rykkede nærmere: »Ordonnansen mod Aviser og Bøger,« skrev han,
                    »betragter jeg som et kolossalt Vovestykke, hvis Gjennemførlighed endnu ikke er
                    mig ret indlysende [...] Med saadanne Vaaben tør man kun lege, naar man er
                    sikker paa sin Styrke og sine Midler; Folk som Polignac og Peyronnet gaa til
                    Grunde, naar de vove sig op i disse Regioner.«<note>»Die Ordonnanz gegen die
                        Zeitungen und Bücher betrachte ich als ein kolossales Wagstück, dessen
                        Ausführbarkeit mir noch nicht recht einleuchtet [...] Mit solchen Waffen
                        darf man nur spielen, wenn man seiner Kraft und seiner Mittel gewiss ist.
                        Leute wie Polignac und Peyronnet, wenn sie sich in diese Regionen
                        versteigen, gehen zu Grunde.«</note> Saasnart imidlertid den første Skræk
                        <pb n="37"/> havde sat sig noget, begyndte han og hans Aandsbeslægtede deres
                    vidtforgrenede Virksomhed for at drage Fordel af enhver Blottelse, de politisk
                    Frisindede gav sig. Klogt benyttede kunde Julirevolutionens Eftervirkninger i
                    Tyskland ved hensynsløs Undertrykkelse og Forfølgelse, Censur og Fængsling, give
                    den tyske Frihedsbevægelse et Knæk for lange Tider, kunde (som Metternich et Par
                    Aar efter sagde om den revolutionære Hambacher-Fest) fra at være de Slettes Fest
                    blive til en Fest for de Gode. Og virkelig kun et Aar efter kunde Gentz, der
                    imellemstunder havde set Fremtiden mørk nok, skrive:</p>

                <p> »Nu bort med alle sorte Tanker! Vi dø ikke, Europa dør ikke, og hvad vi elske,
                    dør ikke. Jeg er stolt af aldrig at have fortvivlet.« <note>»Nun fort mit allen
                        schwarzen Gedanken! Wir sterben nicht, Europa stirbt nicht, was wir lieben,
                        stirbt nicht. Wie viel bilde ich mir darauf ein nie verzweifelt zu
                        haben.«</note></p>

                <p> Som Metternich havde stilistisk Sans nok til at beundre Börne, saaledes var
                    Gentz en haardnakket Sværmer for Heinrich Heine.<note><bibl>Den romantiske Skole
                            i Tyskland</bibl>. S. 358.</note> Før Julirevolutionen var det endnu
                    muligt at opfatte Heine fortrinsvis som den ulykkelige Kjærligheds Digter og som
                    poetisk Humorist med et let Anstrøg af Blasfemi og Letfærdighed.</p>

                <p> Heinrich Heine laa i Sommeren 1830 paa Helgoland, drømte ved Kysten, stirrede ud
                    over <pb n="38"/> Havet, lyttede til Bølgernes Pladsken. Han havde opgivet
                    enhver Forhaabning om bedre Tider. Han læste i de faa Bøger, han havde med,
                    Homer og Bibelen og Longobardernes Historie og nogle gamle Bøger om Hexe og
                    Hexeri. Han begreb neppe selv, at han for nylig i München havde været Redaktør
                    af <bibl>Politiske Annaler</bibl>. To Dage efter at Julirevolutionen var
                    fuldført, men da Efterretningen om den endnu ikke var naaet til Helgoland,
                    skriver han i et af sine Breve derfra, at han nu har besluttet at lade Politik
                    og Filosofi ganske fare for helt at hengive sig til Naturbetragtning og til
                    Kunsten: alt dette Plageri var dog til ingen Nytte, og om han end pinte sig
                    aldrig saa meget for den almindelige Velfærd, saa nyttede det dog saare lidt;
                    Verden stod vel ikke stille men bevægede sig i et Kredsløb uden ringeste
                    Resultat; da han endnu var ung og uerfaren, havde han troet at gik end det
                    enkelte Menneske til Grunde i Menneskehedens Befrielseskamp, saa sejrede dog den
                    store Sag tilsidst; nu indsaa han, at Menneskeheden som Havet bevægede sig efter
                    Lovene for Ebbe og Flod.</p>

                <p> Selv om Udtrykkene nu ere blevne arrangerede bag efter, selv om disse Breve ikke
                    ere ægte, men et Memoire-Brudstykke, der for en Kontrastvirknings Skyld senere
                    blev indskudt som Overgangsparti i Bogen om Börne (Heine S. W. XII 80 ff.), saa
                    har man her uden al Tvivl et rigtigt Billede af Heines Stemning i hine Dage. <pb
                        n="39"/></p>

                <p> Den 6te August skriver han saa: »Jeg sad netop og læste i Paul Warnefrieds
                    Longobardernes Historie, da den tykke Avispakke med de varme, glødende hede
                    Nyheder ankom fra Fastlandet. Det var Solstraaler, indviklede i Trykpapir, og de
                    opflammede min Sjæl til den vildeste Brand. Det var mig, som kunde jeg antænde
                    det hele Ocean indtil Nordpolen ved Gløden af den Begejstring og den vilde
                    Glæde, som luede i mig.« Det var ham Alt som en Drøm; især klang Navnet
                    Lafayette for ham som et Sagn fra hans tidligste Barndom; han kunde neppe fatte,
                    at den Mand, som havde anført den dalevende Slægts Bedstefædre i den amerikanske
                    Frihedskrig, nu paany sad til Hest som Nationalhelt. Han syntes, han maatte selv
                    til Paris for at se det.</p>

                <p> Han skriver i heftig Pathos, som han dog snart selv maa dæmpe med en let
                    Selvironi: »Lafayette, den trefarvede Fane, Marseillaisen [...] Jeg er som
                    beruset. Dristige Forhaabninger stige lidenskabeligt i Vejret som Træer med
                    gyldne Frugter og vilde, voxende Grene, der strække deres Løvværk ind i Skyerne
                    [...] Borte er min Længsel efter Ro. Jeg véd nu paany, hvad jeg vil, hvad jeg
                    skal, hvad jeg maa [...] Jeg er Revolutionens Søn og griber paany til de
                    indviede Vaaben, over hvilke min Moder har udtalt Trylleordene [...] Blomster!
                    Blomster! Jeg vil kranse mit Hoved til Kamp paa Liv og Død. Men ogsaa Lyren, ræk
                    mig Lyren, at <pb n="40"/> jeg kan synge en Slagsang [...] Ord som flammende
                    Stjerner, der kunne skyde ned og brænde Paladserne og oplyse Hytterne [...] Ord
                    lig blanke Kastespyd, der kunne suse op i den syvende Himmel og træffe de fromme
                    Hyklere, der have sneget sig derind, i det Allerhelligste [...] Jeg er helt
                    Glæde og Sang, helt Sværd og Flamme [...] maaske ogsaa rent gal.«</p>

                <p> Han fortæller blandt Andet, at Fiskeren, som nogle Dage senere roede ham over
                    til Sandbanken, hvorfra man gik i Vandet, smilende har fortalt ham Nyheden med
                    de Ord: »De fattige Folk har vundet Sejr,« og Heine forbauses over Menigmands
                    rigtige Instinkt. Og saa var det dog netop lige omvendt de rige Folk, som vare
                    og bleve Sejerherrerne tilsidst.</p>

                <p> Men alene en saadan Ytring som den sidstanførte viser, hvorledes de tyske
                    Forfattere opfattede Julirevolutionen. Den fyldte dem med saadanne religiøse
                    Følelser, med hvilke fyrretyve Aar tidligere Datidens ledende Aander i Tyskland
                    havde omfattet den store Revolution. Den var dem ikke et Udslag af det liberale
                    Bourgeoisies Kraft og Evne til at lade de lavere Klasser arbejde og bløde for
                    sig, men i al Almindelighed Signalet til Menneskeslægtens politiske, økonomiske
                    og religiøse Befrielse. Den var for dem den Stordaad, som med ét Slag rystede
                    Aaget af Folkene og Trykket af Sindene. <pb n="41"/></p>

                <p> En af de ypperste blandt Fyrrernes radikale Skribenter, Robert Prutz (dengang
                    kun fjorten Aar gammel) har i Aaret 1847 fortræffeligt gjengivet Indtrykket,
                    omtrent paa følgende Maade: I femten Aar havde det set ud som var
                    Verdenshistoriens evige Avlekraft lammet. I femten Aar havde man bygget og
                    kittet, holdt Kongresser, stiftet Forbund, bredt Politimagtens Garn ud over
                    Europa, smeddet Lænker, befolket Fængsler, rejst Galger — og tre Dage havde
                    været nok til at styrte én Trone og bringe alle Troner til at skjælve. Det var
                    da ikke sandt, hvad Fyrsterne havde pralt med og Hofromantikerne havde sagt og
                        sunget.<note>R. Prutz: <bibl>Vorlesungen über die deutsche Litteratur der
                            Gegenwart</bibl> 270, 271.</note> Den hellige Alliances tusindaarige
                    Rige havde varet femten Aar. Det syntes derfor som om et nyt Foraar skulde
                    oprinde ogsaa i det tyske Folks politiske og aandelige Liv.</p>
            </div>
            <div>
                <head>V. [Paavirkning af Byron]</head>

                <p> Tysklands klassiske Litteratur fra Tiden før og om Aarhundredeskiftet havde
                    været antikiserende i Stof eller Form; den romantiske Litteratur, som fulgte,
                    havde i Stofferne eller i Formen dyrket Middelalderen; begge havde taget Afstaad
                    fra den omgivende Virkelighed, fra Nuet, fra Samtidens <pb n="42"/> politiske og
                    sociale Forhold; ingen af dem var direkte gaaet ud paa disses Omdannelse.
                    Idealet svævede enten i Grækenlands dybtblaa Æther eller i Middelalderens
                    katholske Himmel. Nu blev det resolut draget ned paa Jorden. For de Drømmendes
                    og Stræbendes Øjne fremtonede det moderne Ideal, et Ideal, der ikke mere har
                    noget mythisk Element. Og med en Hast, en Voldsomhed, der altfor tidt gjorde
                    Prosaformen journalistisk og Poesien blot lyrisk eller rent fragmentarisk, gik
                    nu de oppositionelt anlagte Digtere og Skribenter ud paa at inddrage det moderne
                    Liv og dets Indhold i Litteraturen. Men da denne Tilegnen og Inddragen skete
                    under Kampstilling, blev Vid og Satire mere fremtrædende Magter end nogensinde
                    tilforn i Tyskland, medens man hvad Trods og Storm mod det Bestaaende angaaer,
                    syntes at have gjenoptaget Sturm- und Drang-Tidens Stemninger og Inspiration.
                    Det var en mægtig Frihedstrang, som bragte først Heine og Börne til at bryde den
                    tyske Litteratur en ny Bane, og som dernæst beaandede de Skribenter, der fulgte
                    dem, og som fik det ubestemte Navn »det unge Tyskland«.</p>

                <p> Et enkelt Fænomen var der imidlertid, som ofte nævnt, hyppigere unævnt, skjønt
                    udenlandsk virkede mere forbilledligt end nogen Fortidspersonlighed i selve det
                    tyske Aandsliv: Lord Byrons Skikkelse og Livsværk. Hans kunstneriske Svagheder
                    og Mangler fik man i Tyskland først sent <pb n="43"/> Øjnene op for. Kun Gutzkow
                    kritiserer ham skjønsomt omtrent fra Aar 1835 af. Men han, hvem allerede Goethe
                    havde beundret og yndet, dog især paa Grund af de Partier hos ham, hvor den
                    gamle Mester troede at finde Paavirkning af sit Eget, han med sin ubændige Trods
                    og sin Daadstrang, med sin Foragt for den Ufrihed, der skjulte sig under
                    »Frihedskrigene« mod Napoleon, med sin Optræden for alle undertrykte Folk, sit
                    Oprør mod den sociale Vedtægt, sin Sanselighed og sin Spleen, sin lidenskabelige
                    Frihedskjærlighed paa alle Felter, blev nu, forklaret ved sin Død som Befrier,
                    en Personifikation af Alt hvad man forstod ved moderne Aand og moderne
                    Poesi.</p>

                <p> Med inderlig Begejstring blev han besunget af Wilhelm Müller,
                        <bibl>Griechenlieder</bibl>nes Digter:</p>

                <cit>
                    <quote><lg>
                            <l>Siebenunddreissig Trauerschüsse? Und wen haben sie gemeint?</l>
                            <l>Sind es siebenunddreissig Siege, die er abgekämpft dem Feind?</l>
                            <l>Sind es siebenunddreissig Wunden, die der Held trägt auf der
                                Brust?</l>
                        </lg>
                        <lg>
                            <l>[...]</l>
                        </lg>
                        <lg>
                            <l>Siebenunddreissig Jahre sind es, welche Hellas heut beweint!</l>
                            <l>Sind's die Jahre, die du lebtest? Nein um diese wein' ich nicht:</l>
                            <l>Ewig leben diese Jahre in des Ruhmes Sonnenlicht,</l>
                            <l>Auf des Liedes Adlerschwingen, die mit nimmer müdem Schlag</l>
                            <l>Durch die Bahn der Zeiten rauschen, rauschend grosse Seelen wach.</l>
                            <l><pb n="44"/>Nein, ich wein' um andre Jahre, Jahre, die du nicht
                                gelebt,</l>
                            <l>Um die Jahre, die für Hellas du zu leben hast gestrebt:</l>
                            <l>Solche Jahre, Monde, Tage kündet mir des Donners Hall,</l>
                            <l>Welche Lieder, welche Kampfe, welche Wunden, welchen Fall!</l>
                            <l>Einen Fall im Siegestaumel auf den Mauern von Byzanz,</l>
                            <l>Eine Krone dir zu Füssen, auf dem Haupt der Freiheit Kranz!</l>
                        </lg>
                        <lg>
                            <l>[...]</l>
                        </lg></quote>
                </cit>

                <p>Byrons Stolthed og hans Foragt for politisk Ufrihed mode os hos Platen, hans
                    aristokratiske Tone, hans Uvilje mod Fordomme, hans Rejselyst, hans Kjærlighed
                    til Dyrene og Naturen, hans Ynde og Ironi gaa igjen hos Fyrst Pückler. Hvor
                    umaadelig hans Indflydelse har været paa Formningen af Heinrich Heines
                    Digterideal behøver ingen Paavisning; saa slaaende fornemmes det af Enhver, der
                    er fortrolig med Gangen i Europas nyere Litteratur. Men mærkværdigt og lærerigt
                    er det at iagttage, i hvilket Lys Byron staar for den nye tyske
                    Litteraturretnings første Vejbryder, Börne, en fra den engelske Digter i Grund
                    og Bund saa forskjellig Personlighed. Man skulde tro, at Borne tog Anstød af de
                    frivole og kokette Sider af Byrons Individualitet som af Heines. Langt derfra.
                    Man læse i hvilke Udtryk han efter Gjennemlæsningen af Moore's <bibl>Byrons
                        Levnet</bibl> udtaler sig om ham: Han kalder (<bibl>Briefe aus Paris</bibl>
                    Nr. 44) Bogen glødende Vin for en stakkels tysk <pb n="45"/> Vejfarende, der
                    fryser paa Rejsen gjennem Livet. Han er nær ved at blive syg af Misundelse over
                    denne Livsførelse:</p>

                <p> »Som en Komet, der ikke underkaster sig Stjernernes borgerlige Orden, drog Byron
                    vild og fri gjennem Verden, kom uden Velkommen, gik uden Afsked og vilde hellere
                    være ensom end en Træl af Venskab. Aldrig berørte han den tørre Jord; mellem
                    Storm og Skibbrud styrede han modigt frem, og Døden var den første Havn, som han
                    saa. Hvor blev han omtumlet, men hvilke salige Øer han har opdaget! [...] Det er
                    den kongelige Natur [...] thi Konge er den, som lever for sine Luner. Jeg maa
                    le, naar det siges, at Byron kun blev nogle og tredive Aar gammel; tusind Aar
                    har han levet. Og naar de beklage ham, at han var saa melankolsk! Er Gud det
                    ikke ogsaa? Melankoli er Guds Glæde. Kan man være glad, naar man elsker! Byron
                    hadede Menneskene, fordi han elskede Menneskeheden, Livet, Evigheden [...] Jeg
                    gav alle mit Livs Glæder hen for et Aar af Byrons Sorger.«</p>

                <p> Som man ser tager Börne ikke blot Alt i Byron alvorligt, men han ser end ikke
                    Nydelsesmennesket i ham, som i saa høj Grad stødte ham tilbage fra Goethe. Ja
                    hvad der er endnu mere paafaldende, Börne finder sin egen Natur beslægtet med
                    Byrons. Han skriver:</p>

                <p> »Maaske spørger De mig forundret, hvorledes <pb n="46"/> jeg Pjalt kommer til at
                    stille mig sammen med Byron? Desangaaende maa jeg fortælle noget, De endnu ikke
                    véd. Da Byrons Genius paa sin Rejse gjennem Himmelrummet kom til Jorden for at
                    blive der en Nat, tog den først ind til mig. Men Huset behagede den ikke, den
                    ilte hurtigt bort paany og tog ind i Hotel Byron. Mange Aar har det smertet mig,
                    længe har jeg været bedrøvet over, at jeg er bleven saa lidet, slet intet har
                    opnaaet. Men nu er det forbi; jeg har glemt det og lever tilfreds i min
                    Fattigdom. Min Ulykke er, at jeg er født i Middelstanden, for hvilken jeg ikke
                    passer.«</p>

                <p> Ord som disse er stærke Vidnesbyrd om den Trolddom, Byrons Skygge endnu udøvede
                    over de ledende Personligheders Sind.</p>
            </div>
            <div>
                <head>VI. [Den ny Litteraturs Værdi]</head>

                <p> Under Forhold og Indflydelser som de fremstilte var det nu, at Tysklands
                    oppositionelle Litteratur mellem 1820 og 1848 blev startet. Naar man overskuer
                    saa stor en Gruppe af aandelige Frembringelser, har man naturligvis for det
                    Første i al Almindelighed i den en Mængde Aktstykker til Kundskab om, hvorledes
                    Menneskene i hin Tid og hint Land følte og tænkte, i hvilke Former deres Kultur
                    var klædt, hvilke Former deres Haab og Ønsker, deres Menneskekærlighed og
                        Friheds<pb n="47"/> kjærlighed, deres Retsfølelse og Statssans antog,
                    endelig om, hvorledes deres Smag var beskaffen ↄ: hvordan Den maatte skrive, der
                    vilde skaffe sig Ørenlyd og vække en levende Interesse. Saaledes tilfredsstilles
                    vor historiske Videbegjærlighed paa dette Punkt.</p>

                <p> Dernæst opstaar uvilkaarligt Spørgsmaalet om denne Litteraturs Værdi. For
                    filosofiske Skrifters Vedkommende bliver dette nærmest et Spørgsmaal om hvor
                    stort et Maal af ny Sandhed de rumme. Eller betragter man dem, hvad man altfor
                    tidt er nødt til, nærmest som Fantasifrembringelser, bliver Spørgsmaalet det om
                    deres Hypothesers Rækkevidde og Frugtbarhed. For de digteriske og tildels for de
                    beslægtede, historisk skildrende Værkers Vedkommende er Spørgsmaalet om deres
                    Værdi det samme som Spørgsmaalet om deres Skjønhed, da vi med Skjønhed ikke mene
                    andet end kunstnerisk Værdi.</p>

                <p> Af et meget stort Antal Forfattere bliver nu, som bekjendt, efter et Par
                    Menneskealdres Forløb altid kun nogle faa tilbage, som endnu læses. Af et uhyre
                    Antal Værker blive kun nogle enkelte staaende, som endnu tilegnes. Nu ere af hin
                    Periodes Aander kun meget faa i vore Dage kjendte og læste udenfor Tyskland. I
                    Tyskland naturligvis langt flere, dog er det forholdsvis ikke mange af Datidens
                    Værker, som Almenheden endnu læser.</p>

                <p> Den første, groveste Kritik udøves da af <pb n="48"/> Tiden: efter saa og saa
                    mange Aars Forløb sælges intet mere af den eller den Forfatter, medens denne
                    anden bestandigt oplægges paany. Men det at en Forfatter læses længe og i stor
                    Udstrækning er endnu ikke noget ubetinget Bevis for hans Værd. Det beviser ikke,
                    at han hører til de bedste, kun at han hører til de tilgjængeligste og mest
                    underholdende. Udbredelsen kan hindres af høj Kultur og Sjæleadel, om de end i
                    Regelen sikre Varigheden.</p>

                <p> Af alle hin Tids Mænd læses udenfor Tyskland den Dag idag af Tænkere kun
                    Feuerbach — dog lidet — og Schopenhauer stærkt; men denne sidste kom først til
                    at paavirke Aanderne i en senere Periode, og begge disse Tænkere læses endda
                    langt mindre for Indholdets Skyld end paa Grund af Originalitet og Dristighed i
                    Stil. Af Digterne læses udenfor Tyskland kun Heine stærkt og stadigt. I Tyskland
                    bedømmes og betragtes han som Brændenælden i Litteraturens Urtegaard;
                    Historikerne brænde deres Fingre paa ham og bande ham. I Litteraturhistorier og
                    Avisartikler betegnes hans Prosa som forældet og hans Poesi som forkunstlet,
                    medens hans Værker samtidigt nu da deres Trykning er bleven frigivet oplægges
                    paany i talløse Udgaver. Men udenfor Tyskland lever hans Ry ikke blot uanfægtet
                    men i stadig Væxt og Stigen. Han sysselsætter Sindene i Frankrig som en
                    Samtidig. Han er den eneste <pb n="49"/> fremmede Digter, hvem Franskmændene
                    betragte som en af deres egne, en af deres største. Intet fremmed Forfatternavn
                    forekommer i franske Bøger nntildags saa hyppigt som hans, og intet nævnes med
                    større Beundring, end ikke Shelley’s eller Poe’s.</p>

                <p> Jævnlig opkastes i de forskjellige større Samfund det Spørgsmaal, hvorledes man
                    burde bære sig ad med at danne sig en aldeles udsøgt Bogsamling af de hundrede
                    bedste Bøger, som findes. Svarene lyde selvfølgelig meget forskjelligt. Men i
                    alle romanske og slaviske Lande vil Heines Navn være et af Listernes første. I
                    England findes paa Listerne gjerne 90 engelske Bøger og 10 fremmede, men
                    Heinrich Heine er iblandt dem. Troen paa, at der kan findes hundrede Bøger, som
                    alle Mennesker vilde have bedst af at læse, en Tro, der stammer fra den
                    protestantiske Forestilling om, at der gives én Grundbog af den Art, er
                    naturligvis en Barnlighed, og hint Spørgsmaal kun interessant, forsaavidt det
                    viser, hvilket aldeles upersonligt Dannelsesideal der foresvæver Spørgeren og
                    dem, der naivt indlade sig paa Svar. Lærerigt er det imidlertid at se, hvorledes
                    Svarene i visse bestemte Tilfælde have lydt om Heine. Der kom en ikke ringe
                    Forundring til Orde i Tyskland for et Par Aar siden, da en Mængde engelske
                    Lister offentliggjordes og Heine fandtes paa alle, hyppigst af alle tyske
                    Forfattere; thi der var Lister, paa hvilke der ikke fandtes nogen Bog af Goethe.
                        <pb n="50"/></p>

                <p> Dette Verdensry beroer imidlertid ikke paa Heines Fortrin alene men desuden paa,
                    at der er store Partier af hans Værker, som kun udkræve yderst ringe Kultur for
                    at forstaas, og til hvis Nydelse der heller ikke udfordres Sjælsadel, andre
                    Partier, hvor sjælelig Adel snarere er en Hindring for Nydelsen. Men det beroer
                    vistnok fuldt saa meget paa, at hans Talent alligevel i sin Retning var
                    Samtidens største.</p>

                <p> Naar det litterære Kunstværks Værdi altsaa røber sig i dets Modstandsevne mod
                    Tiden og dets Evne til at vinde Læsere udenfor sit Fødeland, men denne
                    Modstands- og Spredningsevne ligefuldt ikke afgiver nogen Maalestok for Værdien,
                    hvorpaa beroer da denne? Paa Oprindeligheden og Styrken af det Sjæleliv og den
                    Sindsbevægelse, for hvilken Værket er Udtryk i Forening med Værkets Evne til at
                    smitte os med den. Al Kunst er et Udtryk for en Sindsbevægelse og har til Øjemed
                    at fremkalde Sindsbevægelser. Jo dybere en kostbar Sten er udskaaret, des
                    skarpere, des tydeligere staar Billedet i Voxet, naar det trykkes af. Jo dybere
                    Indtrykket er i Kunstnerens Sjæl, des tydeligere, des betydeligere bliver det
                    kunstneriske Udtryk. Kunstnerens Sindsbevægelser adskille sig fra andre
                    Menneskers kun derved, at de i hans Sjæl forme Erindringerne paa en Maade, som
                    gjør, at de, naar de udformes, smitte Tilhører eller Læser.</p>

                <p> De Spørgsmaal, det enkelte Værk besvarer <pb n="51"/> En, er altsaa saadanne
                    som: Hvor vidt rakte Forfatterens Blik? Hvor dybt har han formaaet at se ned i
                    sin Samtid? Hvor ejendommeligt har han følt Glæde eller Sorg eller Vemod eller
                    Elskov eller Begejstring eller Menneskeforagt? Vi sige: Saa stærk en Rædsel og
                    Afsky har Dumhed eller Uret indgydt ham. Saa bidende, saa vittigt har han hævnet
                    sig og os paa det ved Dumhed eller Slethed Foragtelige. — Vi modtage et Indtryk
                    af Højhed eller Storhed, af Sandhedskjærlighed eller Skjønhedskjærlighed af de
                    Bedste; vi lide under Utilstrækkeligheden i Forstand, Følelsesdybde,
                    Skjønhedssans eller Karakterfasthed hos de Ringere.</p>

                <p> Denne Gruppe af Litteratur besidder nu ingen digteriske Aander af allerførste
                    Rang og kun én af meget høj Rang: Heine. Meget positivt Stort har den ikke
                    efterladt. Den virker mest negerende, befriende, opryddende, udluftende. Den er
                    stærk ved sin Tvivl og sit Trældomshad, ved sin Individualisme.</p>

                <p> Aldrig har dens Anseelse i Tyskland, særligt i Nordtyskland, staaet saa lavt som
                    i vore Dage. De Skribenter, som omkring Aaret 1830 bekjæmpede alle de Former af
                    Voldsherredømme, som den Gang føltes trykkende, saa langt den tyske Tunge
                    taltes, ere i vore Dage ramte af en Upopularitet, der ikke synes at ville vige
                    saasnart. Det er forklarligt. Thi den nulevende yngre Slægt i Tyskland, der har
                    Rigets Enhed <pb n="52"/> bag sig — hin Enhed, der den Gang stod som en
                    fantastisk Forhaabning — og der har set Tyskland udfolde sin samlede Magt i
                    raadsnar, til alle Sider sejerrig Handling, interesserer sig lidet for de gamle
                    Drømmerier om hvorledes Enheden skulde bringes til Veje og ledes ved hine
                    Forfatteres evindelige Spotten over tysk Søvnighed og Daadløshed, tysk Pedanteri
                    og Theoretiseren, da Udfaldet har vist, hvor praktisk og behjærtet det spottede
                    Tyskland, naar Lejlighed gaves, kunde være.</p>

                <p> Særligt er siden den tysk-franske Krig de Skribenter, som for et halvt
                    Aarhundrede siden stadigt hævede Frankrig paa Tysklands Bekostning eller stadigt
                    betonede, at Friheden vilde bringe Tyskland de Goder, som Bismarck har bragt
                    det, blevne ramte af en Art Ban. Man betragter dem som slette Patrioter og
                    daarlige Spaamænd. Kun et ringe Mindretal formaar at indsé, hvor kraftigt selve
                    hin Harme og Haan over den daværende uselige Tilstand har medvirket til det
                    Omsving og Opsving, som er fulgt. Endnu færre er de, som ud af Tredivernes og
                    Fyrrernes Litteratur læser en levende Bebrejdelse for svegne eller glemte
                    Idealer, og som, naar de blade i hine gamle Skrifter, med Vemod spørge sig, hvad
                    der i den nye Tingenes Tilstand er blevet af det Bedste, disse kjæmpede for.
                </p>
            </div>
            <div>
                <head><pb n="53"/>VII. [Börne]</head>

                <p> Blandt de Forfattere, som i Datiden stode i første Række, er neppe nogen bleven
                    skudt til Side som Ludwig Börne. De Stoffer, han behandlede, er forældede, og
                    kun den, som interesserer sig for Skribentens Personlighed, læser hans korte i
                    Avisartikel- eller Brevform holdte Prosastykker af Hensyn til
                    Fremstillingsmaaden eller for den Aands Skyld, i hvilken Æmnet er behandlet. Det
                    var først i sine senere Leveaar, at Börne slog ret igjennem, nemlig i
                        <bibl>Brevene fra Paris</bibl>, men for det abstrakte Fyrstehad og den
                    republikanske Tro, der komme til Orde her, er der i den unge Kejserstat ingen
                    Brug. Ingen Personlighed passer mindre end hans ind i de nye Forhold, thi hvor
                    Statsideen lidt efter lidt er ved at blive almægtig, hvor den fra oven,
                    despotisk socialistisk, søger at indskrænke det private Initiativ, forvandler
                    saa mange Borgere som muligt til lønnede Embedsmænd, civile eller militære, og
                    giver den lønnede Embedsmand Forret for den uansatte Borger, og hvor den fra
                    neden, revolutionært socialistisk, efter Evne stræber at indskrænke den
                    individuelle Skalten og Valten, dèr forsvinder med Nødvendighed de udpræget
                    selvstændige Karakterer, og den kantede, uafhængige Individualitet synes noget
                    Lovstridigt, som Ingen kan benytte til Dannelsesmønster eller Forbillede. <pb
                        n="54"/> Men Börne var netop en saadan skarpt kantet Individualitet og en
                    ubetinget selvstændig Karakter.</p>

                <p> Ny synes i Tysklands Borgerstand i Reglen den eneste, en Mand værdige Opgave den
                    at bygge op, virke positivt, befæste eller omforme det Indvundne. Allerede det
                    Murbrækkeragtige i Börnes Aandsretning afskrækker. Hans Ildhu, der varmede
                    Samtiden, tager sig ud som en Don Quichotes, der med sin Landse løber Storm mod
                    Fæstnings- og Slotsmure. Men endog til den nye nationale Jernalder i Tyskland
                    med dens Jernarkitektur har han bidraget Sit. Hans Ild har bragt det Malm i
                    flydende Tilstand, af hvilket de nye Samfundspiller ere blevne støbte.</p>

                <p> Intet har maaske i den nulevende Slægts Omdømme skadet Börne mere end hans
                    hidsige Fordømmelsesdomme over Goethe. Goethe er som frembringende og
                    forstaaende Aand saa stor, tillige som Naturel og Personlighed i sin Styrke og
                    sin Svaghed saa ejendommelig, at Enhver i den nyere Tid giver et væsentligt
                    Bidrag til sin egen Karakteristik ved den Dom, han fælder over ham. Skjønt der i
                    Datiden var adskillige Skribenter ikke blot af Præstepartiet, men af
                    Oppositionen, som afskyede Goethe, betegnes unægteligt Börnes Begrænsning skarpt
                    ved Maaden, hvorpaa han udtalte sig om Oldingen i Weimar, det vil sige ved Arten
                    og Beskaffenheden af de Indsigelser, han <pb n="55"/> nedlagde mod Troen paa
                    hans Menneske- og Digterværd.</p>

                <p> Men for at forstaa, hvorledes det gik til og hvad det betød at en agitatorisk
                    Moralist paa det politiske Omraade som Börne nærede et formeligt Had og en
                    stadigt levende Harme overfor den Skikkelse, der staar som den allerstørste i
                    Tysklands skjønne Litteratur, er det nødvendigt at se det Modsætningsforhold,
                    hvori Börnes Skjæbne strax fra hans Fødsel af stillede ham til den store Poet,
                    paa hvem han blev drevet til at anlægge en fremmed og derfor falsk
                    Maalestok.</p>

                <p> Goethe og Börne vare Byesbørn. De fødes med 37 Aars Mellemrum i Frankfurt am
                    Main. Frankfurt var en gammel Rigsstad, en Fæstning, i hvilken Porte og Taarne
                    antydede Stadens Grænser i ældre Dage, og som uden om disse paany havde Porte,
                    Taarne, Mure, Broer, Volde og Grave, der omringede den nye By; det var en
                    Fæstning, som indeholdt Smaafæstninger: Klosterbygninger og borgagtige Gaarde,
                    der lignede befæstede Pladser. Staden syntes uantastelig, omgiven med et Skær af
                    ældgammel, ærværdig Selvstændighed. Det var en Patricierrepublik, hvor den
                    Fremmede var at betragte som retløs. Ve den, der for en Frankfurterdomstol havde
                    en Strid med en Frankfurterborger, selv om han paa sin Side havde den soleklare
                    Ret! De herskende Familier holdt sammen, viste hverandre Højagtelse <pb n="56"/>
                    under alle mulige gammeldags Former. At røre ved nogen af Stadens gamle
                    politiske eller sociale Indretninger stod som utænkeligt. Øvrigheden var uden
                    Foretagelseslyst, Indbyggerne uden den Følelse, at noget som helst her kunde
                    forandres. Ingen Tanke om politisk Samhørighed med det øvrige Tyskland. I
                    Datidens Tyskland var hver By og i Byen hvert Kvarter en lille Verden for
                    sig.</p>

                <p> Goethe var et Patricierbarn i Staden. Hans Fader var kejserlig Raad. Da
                    Ynglingen havde lært sin Fødeby grundigt at kjende, maatte det se ud for ham,
                    som kunde Skjæbnen umuligt have andet i Vente for ham end borgerlig Lykke i
                    Frankfurt. Thi Staden fangede: Familierne bemægtigede sig den skjønne og
                    højtbegavede unge Mand, Kvinderne hægede om ham, Traditionerne bandt ham; der
                    var Intet, som kunde drage ham til de større Byer, Wien eller Berlin; de laa
                    Frankfurt saa fjærnt som i vore Dage Rom og Petersburg. Den Skjæbne syntes ham
                    beskikket efterhaanden at blive Retslærd, Ægtemand, Embedsmand, Husejer og
                    litterær Notabilitet i sin Fødeby. (Hermann Grimm: <bibl>Goethe</bibl>.)</p>

                <p> Naar Goethe i Virkeligheden undslap denne Skjæbne, saa beroer det som bekjendt
                    nærmest paa den Omstændighed, som Börne har taget ham saa ilde op, den, at han
                    blev en Fyrstetjener, at Her<pb n="57"/>tugen af Weimar gav ham en høj Stilling
                    ved sit lille Hof.</p>

                <p> Ogsaa Börne fødtes i Frankfurt am Main; men i Jødekvarteret. Paa hans Tid var
                    det en Ulykke at fødes som Jøde i Tyskland; thi Jøderne havde der som andensteds
                    ingen borgerlige Rettigheder. Men det var en særlig Ulykke at fødes som Jøde i
                    Frankfurt am Main. Thi i de øvrige store Byer havde paa dette Tidspunkt de
                    selskabelige Forhold til en vis Grad raadet Bod paa den politiske Udelukkelse.
                    De israelitiske Huse vare saa vel i Wien som i Berlin stærkt søgte som
                    Midtpunkter for fordomsfri Dannelse og aandfuldt Vid. Geniale Jødinder som
                    Rahel, dejlige Jødinder som Henriette Herz, som Baronesse Grotthuis, som
                    Baronesse Arnstein, som Fyrsten af Reuss’s Gemalinde og mange andre skulde snart
                    blive toneangivende i Preussens og Østerrigs Hovedstæder. Men i Frankfurt var
                    Skranken mellem Konfessionerne draget gjennem det hele Livsomraade.</p>

                <p> Alle Jøder vare tvungne til at bo i den snevre, usle, overbefolkede Jødegade,
                    der fra 1462 af fulde 334 Aar igjennem forblev deres eneste Opholdssted. Den fra
                    Romaner kjendte Modsætning mellem ydre Uanselighed og indre Herlighed i
                    Ghettoerne fandtes ikke her; Husenes Indre svarede til deres Ydre; i de smaa,
                    mørke Værelser kunde der ikke være Tale om at lægge Pragt eller Smag for Dagen.
                    Ingensinde har man <pb n="58"/> bedre kunnet danne sig en Mening om det Liv, her
                    førtes, end i de sidste Aar, da den ene Side af hin Gade er bleven jævnet med
                    Jorden og en eneste afstumpet Række af vanskabte, pukkelryggede, sammengnidrede,
                    lyssky Huse, i hvilke Nedbrydningsøxen allerede har slaaet dybe Huller, ere
                    blevne stillede blot for Dagens fulde Lys, for hvilket deres smaa Glughuller,
                    ligesom glippende med Øjet, synes at lukke sig.</p>

                <p> Ved Mørkets Frembrud bleve alle Ghettoets Beboere indelukte her. Spadserede de
                    om Dagen paa Gaderne eller omkring Voldene, turde de aldrig betræde Fortov eller
                    Gangsti, kun Kjørevejen. For enhver forbigaaende, der tilraabte dem sit: »Mach
                    mores, Jud’!« maatte de tage Hatten dybt af. Det var, for at forhindre dem i at
                    formere sig altfor stærkt, i alt kun tilladt fjorten Par om Aaret at indgaa
                    Ægteskab. Skjønt Jøderne i Frankfurt allerede den Gang i Reglen vare velhavende
                    og havde Rothschild i deres Spidse, var da ogsaa i Selskabslivet Skillelinjen
                    mellem Troessamfundene draget strængt, og selv Frimurerlogerne, der dog vare
                    helligede »Broderkjærligheden« og Dyrkelsen af »det højeste Væsen«, udelukkede
                    hinanden og murede hver efter sin Konfession.</p>

                <p> Det er klart, at disse Forhold maatte udøve deres Indflydelse paa et modtageligt
                    Barnesind.</p>

                <p> I Huset Nr. 118 i den nu forsvundne Jøde<pb n="59"/> gade fødtes 6 Maj 1786 som
                    tredje Søn af »Handelsjøden Jakob Baruch« den Mand, der senere (1818) kort før
                    sin Daab byttede sig Navnet Ludwig Börne til for det efter Fødselen modtagne
                    Navn Juda Löw Baruch. Familien var usædvanligt anset. Börnes Bedstefader var en
                    meget rig og yderst velgjørende Mand, han byggede og skjænkede Menigheden en
                    fuldt udstyret Synagoge. Han var den tyske Ordens Forretningsagent i Neckarsulm,
                    blev paa Grund af sin Dygtighed og Ærlighed kaldet til Mergentheim, den tyske
                    Ordens Regjeringssæde, hvor han bosatte sig, og havde, da den kurfyrstelige
                    Trone blev ledig, gjort Huset Habsburg saadanne Tjenester ved Valget, at Maria
                    Theresia af Taknemmelighed i et egenhændigt undertegnet Dokument lovede ham og
                    hans Efterkommere enhver Art Begunstigelse for det Tilfælde, at de skulde ville
                    tage Ophold i Østerrig.</p>

                <p> Dennes Søn Jakob Baruch havde, synes det, arvet Faderens Forretningsdygtighed og
                    Klogskab uden hans orthodoxe Religiøsitet. Han var en smidig Forretningsmand med
                    diplomatisk Begavelse, højt skattet ved Hoffer og af høje Embedsmænd for sin
                    Menneskekundskab, sin Klarhed og sin »Phlegma«. Han var en kold, klog Mand, der
                    af Verdens Gang tilfulde havde lært, at hvad det for Mænd i hans Stilling gjaldt
                    om var at leve stilfærdigt for ikke at udæske Hadet; han var en i religiøs
                    Henseende oplyst Mand, der følte sig per<pb n="60"/> sonligt trykket af det
                    besværlige jødiske Ceremoniel, han ikke mindst for sin Faders Skyld var nødt til
                    med hele sit Hus at iagttage, men han forsøgte først sent at frigjøre sig. Han
                    havde som en rig Mands Søn erhvervet sig adskillige theoretiske Kundskaber; han
                    skal endog i Bonn have gaaet i Skole med Fyrst Metternich; men af Forsigtighed
                    gav han Sønnens eneste Lærer streng Befaling til at indskrænke Undervisningen
                    til den gammeljødiske: Bibel, Bønnebog og Talmud.</p>

                <p> Drengen var stille og sky, blev som det Barn, Moderen holdt mindst af, og som
                    Husets gamle magtkjære Tjenestepige laa i Krig med, haardt behandlet i Hjemmet,
                    og af Faderen, formentlig til hans eget Bedste, knækket paa ethvert Punkt, hvor
                    han vilde gjøre en Vilje gjældende. Og saaledes kom han ved sin første Berøring
                    med Omverdenen, sløvet i sit Følelsesliv, dobbelt vakt i sit Forstandsliv, til
                    at opfatte Alt fra Forstandssiden. Hvad der mødte ham var dumt eller ikke dumt,
                    intet videre. (Gutzkow: <bibl>Börnes Leben</bibl>. — M. Holzmann: <bibl>Ludwig
                        Börne. Sein Leben und Wirken</bibl>.)</p>

                <p> Det huslige og kirkelige religiøse Ceremoniel vakte Drengens Afsky som et dødt
                    Ritual; den religiøse Undervisning i Hjemmet gjorde saa ringe Indtryk paa ham
                    som Besøget af Synagogen. Visse Bønner, som f. Ex. Bønnen om Gjenindførelse af
                    Offertjenesten, mishagede ham trods hans <pb n="61"/> Drenge-Orthodoxi. Til sine
                    Omgivelsers Forfærdelse sagde han: Det er en dum Bøn.</p>

                <p> Han optog det, han lærte, og som Læreren selv ikke troede paa, som rent
                    Hukommelsesværk, hvilket han siden lige saa hurtigt glemte. Saaledes gik det
                    til, at han som voxen ikke forstod et eneste hebraisk Ord, ikke havde ringeste
                    Begreb om jødiske Skikke, ja end ikke nærede nogensomhelst varm Følelse for det
                    gamle Testamente, som dog endog begejstrede Heine. Han som selv minder om en
                    gammeltestamentarisk Profet har i alle sine Skrifter ikke en Henvisning til
                    Profeterne. Han sigter vel nu og da til bibelske Fortællinger, men ganske koldt
                    som til bekjendte Illustrationer, og (som Steinthal fint har bemærket) endog et
                    saadant Sted som Samuels republikanske Advarsel mod Kongedømmet, om hvilket man
                    skulde tro, det i højeste Grad maatte have tiltalt ham, citerer han »omtrent som
                    en æsopisk Fabel«.<note>Steinthal: Ludwig Börne. Illustrirte deutsche
                        Monatshefte. Juni 1881.</note></p>

                <p> Schillers Afhandling »Die Sendung Moses« var det første Pust af rationel
                    Religionsopfattelse, der naaede Drengen. Den gjorde et dybt Indtryk paa ham og
                    rokkede hans Tro. Saa naiv denne Afhandling end er i sin Tillid til de bibelske
                    Meddelelser som paalidelig Historie, saa revolutionært maatte den virke paa den
                    ungdommelige Læser, <pb n="62"/> der her for første Gang saa sit Folks og dets
                    Lovgivers vigtigste Begivenheder fremstilte uden nogetsomhelt Mirakuløst, idet
                    endda »Skjæbnen« spilte Forsynets Rolle.</p>

                <p> Anekdoter fra Börnes Drengeaar anskueliggjøre Kritikens Vaagnen i Barnets Sind
                    og vise En de Kræfters Spil, der formede dets Karakter. Det blev stærk Regn, og
                    Kjørevejen var aldeles opblødt en Dag, da den unge Börne var paa en Spaseretur
                    udenfor Frankfurts Porte med sin Lærer. »Lad os gaa over paa Gangstien,« sagde
                    Drengen. »Véd du ikke,« svarede Læreren, »at Stien er os forbudt.« Drengens
                    Svar: »Der er jo Ingen, der ser det,« gav Læreren Anledning til en moralsk
                    Formaning og nogle Ord om Lovens Hellighed. »Det er en dum Lov,« sagde
                    Börne.</p>

                <p> Læreren tog sig vel i Agt for at hidse Barnets Forbitrelse. Men der var saa
                    mange Anledninger til den. Ved ingen offentlig Forlystelse i det Fri turde nogen
                    Jøde være tilstede, end ikke naar en Luftballon steg op. Ved alle Festligheder,
                    naar Byen f. Ex. var smykket i Anledning af fyrstelige Personers Indtog, bleve
                    Jøderne lukkede inde i deres Gade; da ved Leopold II’s Kroning nogle enkelte af
                    de mest ansete havde vovet sig ud, bleve de anholdte og bragte paa Hovedvagten.
                    Adgangen til de fleste Hoteller og alle frie Pladser var dem forment. Den
                    almindelige Regel med Hensyn til Betrædelse af Stadens <pb n="63"/> Terræn var
                    den: Hvor der er en grøn Plads, der maa ingen Jøde være. Om Søndagen bleve
                    Jødegadens Døre endog lukkede Kl. 4 Eftermiddag, og kun den fik Lov til at komme
                    igjennem, der skulde bringe et Brev paa Posthuset eller hente Medicin paa et
                    Apothek; der stod altid Vagt ved Porten. Den lille Börne plejede at sige: »Jeg
                    gaar blot ikke ud, fordi Skildvagten er stærkere end jeg.« Og dog gav Drengen,
                    der tidligt røbede et blivende Hang til Velgjørenhed, en Dag, da han blev
                    tiltalt af to Tiggere, en kristen og en jødisk, den første Alt, hvad han havde
                    hos sig. »Hvorfor giver du ikke dit Folk Fortrinet?« spurgte Læreren. »Fordi der
                    staar i Salomons Ordsprog, at vi skal sanke gloende Kul paa vore Fjenders
                    Hoved.« Den samvittighedsfulde Lærer svarede med at afvise denne Bevæggrund:
                    »den beroede paa den falske Forudsætning, at de Kristne vare Jødernes
                    Fjender.«</p>

                <p> Det er let at forstaa, at saadanne Barndomsindtryk maatte lægge Börne hans
                    Afstamning i langt højere Grad paa Sinde, end det vilde skeet under normale
                    Forhold. Havde han kunnet glemme den, vilde desuden adskillige Ydmygelser i hans
                    Ungdom, og i modnere Aar hans talrige Angriberes og Forsvareres uafladelige
                    Syslen dermed, stadigt have bragt ham den i Erindring. Om det sidste Punkt
                    skriver han etsteds i <bibl>Breve fra Paris</bibl> (7 Febr. 1832): »Det er som
                    et Vidunder! <pb n="64"/> Tusind Gange har jeg erfaret det, og dog bliver det
                    mig evigt nyt. En Hob bebrejder mig, at jeg er Jøde; en anden tilgiver mig det;
                    en tredje roser mig endog derfor; men Alle tænke de derpaa. De er som manede ind
                    i denne magiske Jødekreds; Ingen af dem kan komme ud deraf. Jeg véd ogsaa godt,
                    hvoraf den hele onde Fortryllelse kommer. De stakkels Tyskere! Da de bo lavest
                    nede i Stuen, trykkede af syv Stokværk højere Stænder, saa letter det deres
                    ængstelige Sind at tale om Mennesker, der bo endnu dybere nede end de selv, helt
                    nede i Kjælderen. Den Omstændighed, at de ikke er Jøder, trøster dem for at de
                    ikke engang er Hofraader.«</p>

                <p> Imidlertid kan man ikke sige, at der hos Börne udviklede sig nogen stor
                    Ømtaalighed med Hensyn til hans jødiske Afstamning. Med hvor megen Harme han end
                    mange Gange har skrevet mod Undertrykkelsen af Ghettoernes ulykkelige Beboere,
                    kunde han dog ingenlunde, som Mange ventede det af ham, optræde med større Varme
                    for Jødernes Frigjørelse end for andre Spørgsmaal af beslægtet Art. Han fandt en
                    Frihedsstræben, der indskrænkede sig dertil, ensidig og egoistisk.</p>

                <p> Men hertil kom, at han nærede en Uvilje og Misstemning mod Jøderne, som beroede
                    paa den Afsky, Handelen i Frankfurt, der mest bestod i Banquierforretninger,
                    tidligt havde indgydt ham, Poet og Idealist som han var. Med Forfærdelse <pb
                        n="65"/> hørte han en Frankfurter Kjøbmand tale med Lidenskab, med
                    Begejstring om Rothschild eller det østerrigske Laan »som en Kunstven om et
                    Rafaelisk Maleri«. I 1822 skrev han: »Min Modvilje mod Handelsmænd og Jøderne
                    som saadanne er steget til den højeste Grad, især siden jeg nu, da jeg er borte
                    fra Frankfurt, har set, hvad det egentlig vil sige at nyde sit Liv.« Börne
                    manglede ingenlunde Blik for store Handelsforetagenders Nytte og Skjønhed.
                    Hamburgs Børs og Havn vækker ikke mange Aar derefter hans levende Beundring. Men
                    Frankfurter-Handelsmændene og iblandt dem Rothschild syntes ham med deres
                    Spekuleren i Statspapirer at staa i Forbindelse med det, der var ham mest
                    forhadt af Alt: Tysklands Splittethed og det Metternichske System. Det vrimler i
                    hans Skrifter af Udfald mod »de tyske, adelige Jøder, der er Dus med alle
                    Ministre og fyrstelige Maitresser« og som derfor lidet bekymre sig om
                    Polakkernes Frihed. Særligt er Rothschild ham det Ondes Symbol: »Hvis Jøden
                    Rothschild var Konge og dannede sig et Ministerium af Vexelmæglere, kunde der
                    ikke blive regjeret mere nederdrægtigt [...] Rothschild vil bestaa til den
                    yderste Dag — det vil sige Kongernes. Hvilken Ultimo! hvor vil det da knage!«
                    Han gaar saa vidt i sin Forbitrelse paa ham, at han kalder det en Skjændsel, da
                    Rothschild i Paris bliver idømt to Dages Fængsel for <pb n="66"/> trods
                    gjentagen Paamindelse at have vægret sig ved at lade sin Kabriolet numerere.
                    Selvfølgelig har Börne intet Personligt imod ham, men han afskyer ham som »den
                    store Mægler i alle de Statslaan, der give Fyrsterne Magt til at trodse
                    Friheden.« Da han efter Julirevoiutionen stadigt anser en ny, stor Omvæltning
                    for nær forestaaende, finder han det — iøvrigt med Urette — dumt af Jøderne, at
                    de holde til med Magthaverne rundt om i Europa. Derimod erklærer han med Rette
                    Jøderne for »dummere end Fæ,« naar de indbilde sig, at ved en opstaaende
                    Revolution ville de blive beskyttede af Regjeringerne. Med sundt politisk Blik
                    indser han — hvad Erfaringer fra Rusland har bekræftet — at man netop vilde give
                    dem til Pris for Folkehadet i den Hensigt saaledes at kjøbe sig selv fri fra
                        Revolutionen.<note>L. Börne: <bibl>Gesammelte Schriften</bibl>. Reclam.
                        Leipzig. III 112, 129, 167, 173, 209, 244, 259, 313.</note></p>

                <p> Börnes Fødsel udenfor det kristne Samfund fremkaldte, som man ser, ingen
                    overvættes Sympathi med hans Stammefæller; men under hine tidligste
                    Tvangsforhold i den glædeløse Barndom, under Kulden fra Forældrenes Side og med
                    Skuet af Vindesygen, den fejge Forsigtighed, alle de Laster, som Undertrykkelsen
                    avler, rundt omkring blandt Omgivelserne, smeddedes en Karakter, saa stærk, at
                    den aldrig kunde bøjes, blødgjøres eller <pb n="67"/> brydes og paa hvis
                    diamanthaarde Fasthed hverken Smiger eller Magtsprog bed, en Karakter,
                    hermelinsagtig i sin Renhed, og i denne Karakter en Strenghed, der hyllede sig
                    snart i den humoristiske Satires, snart i den haanende Harmes Klædebon, og som
                    udgik fra en Retfærdighedsfølelse, der kunde blive flammende i sin Pathos.
                    Saaledes blev han som Skribent for Tyskland omtrent hvad Paul Louis Courier
                    havde været for Frankrig, det vil sige en politisk Tribun, satirisk og
                    frihedselskende som Franskmanden, mindre klartskuende paa det nærmeste Felt, men
                    som Hjertemenneske rigere paa Fantasi og Pathos, langt rigere af Naturel end
                    han.</p>

                <p> Thi Karakterens Fasthed udelukkede ikke hos ham Sindets Blidhed. Den svage,
                    altid noget sygelige Dreng, der voxede op i en Gade uden Sol, uden frisk Luft og
                    uden Adgang til Naturen, var i Grunden en øm Sjæl. Og Mildhedsfrøet i hans Sind
                    blev maaske tidligst udviklet ved Læsning af den tyske Forfatter, der har udøvet
                    størst Indflydelse paa Dannelsen af hans Synsmaader og hans Stil, Jean Paul. Det
                    er fra Jean Paul, der i Börnes mørke Ungdomstider var hans bedste Trøst, at han
                    selv som Skribent i lige Linje stammer ned.</p>

                <p> Han opfattede Jean Paul som deres Digter, der fødes i Ringhed. Han elskede Jean
                    Paul som deres Talsmand, hvem der sker Uret. Han saa i <pb n="68"/> ham en
                    Rettens Præst og1 en Mildhedens Apostel. Den berømte Mindetale, han har skrevet
                    over ham, giver et Indblik i hans Ungdomssværmeri paa samme Tid, som den afgiver
                    Vidnesbyrd om, hvad det er, han har søgt at tilegne sig af den Jean Paulske
                    Stil. Gjennem de kunstfærdige Antitheser gjør Sindets Bevægelse sig gjældende,
                    hvor han siger:</p>

                <p>»Vi ville sørge over ham, som vi have tabt, og over de andre, som ikke have tabt
                    ham. Thi ikke for Alle har han levet. Men der vil komme den Tid, da han bliver
                    født for Alle, og da Alle ville græde over ham. Og han staar taalmodig ved det
                    tyvende Aarhundredes Port og venter smilende paa, at hans sendrægtige Folk skal
                    indhente ham. Saa fører han de Trætte og Hungrige ind i sin Kjærligheds
                    Stad.«</p>

                <p>Og der er aandfuld Karakteristik i disse Linjer:</p>

                <p>»I Landene tælles kun Byerne, i Byerne kun Taarnene, Templerne og Paladserne; i
                    Husene deres Herrer, i Folkeslagene Partierne, i disse deres Anførere [...] Ad
                    snævre tilgroede Stier søgte Jean Paul den oversete Landsby. Han tallte i Folket
                    Menneskene, i Byerne Tagene, og under hvert Tag hvert Hjærte.«</p>

                <p> Fra først af har det maaske været Jean Pauls politiske Holdning, som har
                    fortryllet ham. Jean Paul optraadte tidligt i den tyske Litteratur <pb n="69"/>
                    som Arving af Herders verdensborgerlige Følelser og Lærdomme. Herder havde
                    stadigt prist Kjærlighed til Menneskeheden paa Nationalfølelsens og
                    Nationalhadets Bekostning. Jean Paul forkyndte efter ham Menneskenes almindelige
                    Broderskab. Og hertil kommer, at et ubestemt politisk Frisind, svarende omtrent
                    til Erklæringen af Menneskerettighederne, der havde elektriseret ham, besjæler
                    hans hele Produktion, medens han behandler Fyrster, Hoffer og den hele fornemme
                    Verden med gjennemført Ironi. Jean Paul betragter snart den tilkommende
                    Guldalder, hvor kun Enkelte, men ikke mere Folkene synde, og hvor Krigsspøgelset
                    er forsvundet, som nær forestaaende, snart igjen skyder han den ud i en meget
                    fjærn Fremtid, men Indtrykket af hvad man kaldte og kalder det historiske
                    Fremskridts Hurtighed bragte baade ham og hans Discipel til at forestille sig
                    Verdensbroderskabet som ikke langt borte.</p>

                <p> Dog ikke blot det storladne Fremtidssyn men det Satiriske og Idylliske i Jean
                    Pauls Talent tiltalte i høj Grad Börne. Han optog fra Jean Paul visse komiske
                    tyske Stednavne (Kuhschnappel, Flachsenfingen), han efterlignede som ung Mand
                    hans humoristiske Maner i sine novellistisk-journalistiske Smaating, i
                    Skjemtestykkerne om <bibl>Spisekunstneren ved Hotelbordet</bibl>, om
                        <bibl>Allerhöchstdieselben</bibl>, om <bibl>Hof- und Commerzienräthe</bibl>,
                    om den Turn- og Taxis’ske Post (Datidens Postvæsen) osv., kun <pb n="70"/>
                    holdende sig nærmere til Virkeligheden og til den tilsigtede Lokalitet end Jean
                    Paul havde gjort. Som Jean Paul angriber han i skalkagtige Former Stat, Kirke,
                    Forvaltning, Sæd og Skik; uden dog at have sin Forgjængers Rigdom paa
                    Iagttagelser at raade over og uden at komme ham nær i mangesidig Kundskab.</p>

                <p> Men til Gjengjæld har han som Stilist store Fortrin for Jean Paul. Börne, der
                    manglede en dybere Kunstsans, en finere Formsans, har det Ukunstneriske hos Jean
                    Paul behaget som ukunstlet. Han har ikke følt, at denne Overflod paa Billeder
                    var slæbt sammen allevegnefra og kun sjældent udsprang af Sagen selv. Denne
                    orientalske Yppighed i Lignelser, denne Sprogets Blomsterrigdom har tiltalt ham
                    som poetisk, og hans Øre har i Periodernes Mangel paa Harmoni, i de utallige
                    indskudte Sætningers tunge Ballast kun set Vidnesbyrd om Foredragets
                    Naturlighed. Ogsaa for ham var Goethes Plastik blot Kulde, ogsaa ham var Goethes
                    upersonlige Alderdomsstil en Gru. Det levende, urolige Jeg i Jean Pauls Skrifter
                    mødtes, naar han læste dem, med hans eget varmtfølende og lidenskabelige
                    Jeg.</p>

                <p> Uvilkaarligt omformede han da den Jean Paulske Stil helt efter sin
                    Individualitet, denne Individualitet, der røber sig allerede i hans første
                    Breve, og hvis Særegenhed kun blev tillempet og udfoldet, aldrig omændret. Der
                    var ingen Vildnis’er <pb n="71"/> eller Urskove i hans Indre som i Jean Pauls.
                    Han tænkte ikke paa ti Ting paa én Gang som Jean Paul, for hvem de stode
                    flettede i hinanden. Nej, saavel Fantasi som Forstand var hos ham klar, og knap
                    i sit Udtryk. Tidligt havde han gjennem Læsning af Johannes von Müller faaet
                    Hang til den fyndige Tacitus-Korthed. Hans Forestillingsgang var fra først af
                    halvt fransk, halvt jødisk rettet mod Antithese og Kontrast. Han yndede
                    Tankernes og Ordenes Symmetri, hans indre Tempo var hurtigt, hans Aandedræt som
                    Skribent var kort. Derfor korte Sætninger, stærke og bidske Sætninger i
                    Hundetrav; ingen Perioder. Mange Billeder led han, dog ikke saamange at de
                    fortrængte hinanden, og træffende, betegnende skulde de være. Han hentede dem
                    ikke op af Hefter med Notitser som Jean Paul, men de kom af sig selv i beskeden
                    og rigelig Fylde. Mange Lignelser brugte han, men klarhovedet som han var
                    stillede han dem i sine Sætninger næsten algebraisk op, saa de snarere gjorde
                    Indtryk af Ligninger end af løse Blomster.</p>

                <p> Og hans ganske individuelle Væsen udformede sig saaledes efterhaanden i en
                    ganske særegen humoristisk Stil. Jean Pauls Humor strækker sig igjennem
                    vidtløftige og brede Undersøgelser, Fortællinger, Romaner, ikke saaledes Börnes.
                    Han har aldrig kunnet frembringe noget politisk, poetisk, kritisk eller
                    historisk Værk af noget Omfang; han <pb n="72"/> kunde ikke skrive Bøger, kun
                    enkelte Sider. Han var i sit inderste Væsen journalistisk anlagt.<note>„Was
                        jeder Morgen brachte, was jeder Tag be- schien, was jede Nacht bedeckte,
                        dieses zu besprechen hatte ich Lust und Muth.“</note> Herpaa beror hans
                    Humors særegne Art.</p>

                <p> Han havde den spøgende Vittighed, men ogsaa en Art sarkastisk Vid, der snærter
                    og tillige ved en indirekte Appel til Følelsen griber og rører. Han havde den
                    Bitterhed i Klage og Anklage, der ytrer sig i Trøstens forsonende Form, og den
                    Melankoli, der med et Smil og et forfløjent Indfald løfter sig op over Tidsalder
                    og Omgivelser. Men noget Lignende vilde med Rette kunne siges om andre store
                    Humorister. Det for Börne (i Modsætning til Sterne, Jean Paul og andre)
                    Ejendommelige beror først paa den Grebethed, den Betagethed, med hvilken han
                    reagerer mod alle Begivenheder i Omverdenen, der naa indenfor hans Horizont,
                    idet selv en ringe Hændelse bringer alle hans Væsens Strenge i Skjælven, og vel
                    at mærke kun Hændelser af det virkelige, særligt det offentlige Liv — dernæst
                    beror hans Ejendommelighed paa, at alle Begivenheder, som indtræffe, berøre et
                    og samme Punkt i hans Sjæleliv, en Frihedskjærlighed, som var et Udslag af den
                    skarpeste Retssans. Ganske mesterligt har en af hans Kritikere, Steinthal,
                    udviklet, hvorledes dette hænger sammen med hans <pb n="73"/> Mangel paa Evne
                    til at frembringe et større Hele. Han tænkte aldrig systematisk, han forbandt
                    aldrig de mange Enkeltheder, der efterhaanden sysselsatte og greb ham, med
                    hverandre indbyrdes, men han stillede enhver af dem i Forhold til sit Væsens
                        Midtpunkt.<note>Im Centrum seines Geistes trafen unzählige Strahlen
                        zusammen, nur dass dieselben durch keine Peripherie verbunden waren.
                        Steinthal.</note> Hans Humor forbandt den jammerlige Virkelighed med den
                    ideale Fordring i hans Indre, men han gav intet Billede af Virkelighedens
                    forskjellige Elementer, opfangede dem kun alle i samme Brændpunkt.</p>

                <p> Letfatteligt er det, at som Börne med hele dette Anlæg maatte sætte Schiller
                    højt over Goethe, saaledes maatte han vurdere Jean Paul langt højere end
                    Schiller. Og det er højst betegnende, at hvad han har at indvende mod Schiller
                    ikke er Ufuldkommenheder i den rent poetiske Udformning, men Mangel paa sædelig
                    Idealitet. Man er vant til at betragte Schiller som uangribelig paa dette Punkt,
                    men for Börnes hensynsløse Strenghed i den sædelige Fordring er han det ikke.
                    Lærerig er især Börnes Bedømmelse af Wilhelm Tells Karakter. For ham er Tell kun
                    en stor Filister; god Borger, Fader og Ægtemand, men en Mand, hvis Karakter er
                    Underdanighed. Paa Rütli, hvor de Bedste mødes, fattes hans Ed; han havde <pb
                        n="74"/> ikke Mod til at være en Sammensvoren. Naar han siger:</p>

                <cit>
                    <quote><lg>
                            <l>Der Starke ist am mächtigsten <emph>allein</emph> —</l>
                        </lg></quote>
                </cit>

                <p>saa er dette for Börne Svaghedens Filosofi: hvem der kun har Kraft nok til at
                    kunne komme til Rette med sig selv, er stærkest alene, men hvem der efter
                    Selvbeherskelsen har et Overskud af Kraft, han vil ogsaa beherske Andre. Og
                    Kritikeren gjennemgaar Tells Handlemaade Punkt for Punkt: Tell hilser ikke
                    Hatten paa Stangen, men det er ikke Frisindethedens ædle Trods, det er kun
                    Filisterstolthed, en Blanding af Æresfølelse og Frygt; han gaar med nedslagne
                    Øjne forbi Stangen for at kunne sige, han ikke har set den. Og da Gessler kræver
                    ham til Regnskab, er han ydmyg, saa ydmyg, at man skammer sig over ham; han
                    siger, han har undladt det af Uagtsomhed og ikke skal gjøre det mere.</p>

                <p> Börne vurderer ikke Æbleskuddet: en Fader kan vove Alt for sit Barns Liv, men
                    tør ikke sætte selve dette Liv paa Spil. Hvorfor skjød Tell ikke strax Tyrannen
                    i Stedet for at bede for sig som et Fruentimmer og sige sit »kjære Herre! kjære
                    Herre!«. Han havde fortjent Ørefigen derfor. Og, fortsætter Börne, er det ikke
                    Forræderi og en slet Streg af ham, at naar Fogden paa Søen betror sig til hans
                    Hjælp — som Fjende til Fjende — at han da springer i Land, støder <pb n="75"/>
                    Baaden ud i Vandet og giver den til Pris for Stormen. Og Börne tager den
                    stærkeste Forargelse af Replikken:</p>

                <cit>
                    <quote><lg>
                            <l>Ich aber sprach: Ja, Herr, mit Gottes Hilfe</l>
                            <l>Getrau ich mir’s, und helf uns wohl hindannen.</l>
                            <l>So ward ich meiner Bande los und stand</l>
                            <l>Am Steuerruder und <emph>fuhr redlich hin</emph> —</l>
                        </lg></quote>
                </cit>

                <p>»Hvordan kommer, udbryder Kritikeren, den jævne Mand til denne Jesuitisme? Jeg
                    begriber ikke, hvorledes man nogensinde har kunnet finde denne Handling sædelig,
                    endsige skjøn. Tell lægger sig i Baghold og dræber uden al Fare sin Fjende, der
                    ikke tror sig udsat for nogen Fare!«</p>

                <p> Det kan ikke undre, at Den, i hvis aandelige Organisme Retssansen havde udviklet
                    sig til en saadan Skarphed og Finhed, at den formelig vikarierede for den
                    egentlige æsthetiske Sans, maatte savne Organet for Goethe, hvis
                    Retfærdighedstrang var forholdsvis uudviklet. — —</p>

                <p> Efter et Par Aars Ophold hos en Professor i Giessen blev den unge Börne i Aaret
                    1802 sendt til Berlin, da hans Fader ikke havde kunnet faa Bugt med hans Lyst
                    til Studier, skjont disse paa Grund af hans Konfession kun kunde føre ham til at
                    blive Læge, hvortil han endda aldeles ikke røbede Anlæg. Han blev sat i Huset
                    hos den bekjendte Læge og Kantianer Marcus Herz, hvis offentlige Forelæsninger
                    over Filosofi havde saa stort Tilløb af det bedste Selskab, at han — <pb n="76"
                    /> mange Aar før Universitetets Oprettelse — var bleven udnævnt til Professor i
                    Filosofi med Gage paa Livstid. Det var en fremragende Læge, en klar Tænker og en
                    dygtig Taler, Ven af Lessing, hvis Poesi han satte ikke mindre højt end hans
                    Kritik, hvorfor den romantiske Skoles, særligt Hardenbergs, Mystik var ham en
                    Meningsløshed og en Gru. Da han døde allerede 1803, kunde han ikke faa nogen
                    betydelig Indflydelse paa den unge Börnes Udvikling. Et des stærkere Indtryk paa
                    Ynglingen gjorde hans berømte, sytten Aar yngre Hustru Henriette, født Lemos,
                    der kun tolv Aar gammel uadspurgt var bleven forlovet med ham. Udmærket smuk,
                    overordentlig sprogkyndig, søgt af Datidens ypperste Videnskabsmænd og
                    Skribenter i meget stort Antal, førte hun et af de mest omtalte, ansete, yndede
                    Huse i Berlin. Hun var da 38 Aar gammel, Börne 16; men dette forhindrede
                    naturligvis ikke det unge Menneske i at styrte sig hovedkulds ned i en haabløs
                    Forelskelse i det skjønneste og ypperligste kvindelige Væsen, han endnu havde
                    set.</p>

                <p> Den dejlige Henriette var som Personlighed allerede i det Ydre den skarpeste
                    Kontrast til sin lille kloge og hæslige Mand; en fuldendt Skjønhed var hun;
                    Hovedet lille som paa de græske Statuer, Skikkelsen høj og majestætisk som
                    Dronning Luises. Den tragiske Muse eller den skjønne Tscherkesserinde var de
                    Øgenavne, hvorunder hun <pb n="77"/> gik. Tilbedt var hun bleven af Wilhelm von
                    Humboldt, af Mirabeau, af Schleiermacher og hun omringedes efter Mandens Død af
                    en Skare fornemme Herrer, der forgjæves bejlede til den smukke Enkes Haand. Hun
                    afslog alle Frierier, tilbageviste trods sin Fattigdom bl. A. en af de rigeste
                    tyske Grevers Haand og gjorde sig til Guvernante for den senere Kejserinde af
                    Rusland. Hun var ligesaa strengt dydig som blændende dejlig, tilstod vel
                    forskjellige Mænd megen Fortrolighed, men altid indenfor det blotte Venskabs
                    Grænser.</p>

                <p> I hendes Kreds skjelnede man imellem det tilladelige Koketteri, som gik ud paa
                    at vinde Manden helt, og det utilladelige, som kun gaar ud paa at vinde hans
                    Sanser. Hun hørte da selv til de dydige Koketters farlige Klasse. Uden
                    Temperament og forfalden til moraliserende Føleri stiftede hun som yngre et
                    »Tugendbund«, i hvilket Wilhelm von Humboldt spillede Hovedrollen, og af hvilket
                    baade gamle og unge, berømte og uberømte Mænd var Medlemmer. Man sagde Du til
                    hverandre, skrev lange Breve til hinanden, undertiden i fremmede Sprog eller med
                    græske og hebraiske Bogstaver, udvexlede Ringe og Silhuetter, foresatte sig
                    hinandens »moralske Udvikling«, attraaede »Lykke gjennem Hengivenhed« men uden
                    Pligter, thi Hengivenheden kjender ingen Pligter, og fjernede alle den
                    konventionelle Velanstændigheds <pb n="78"/> Skranker — dog i al Tugt og Ære.
                    Rahel spottede derover, vilde ikke ind deri.</p>

                <p> De Breve, der vexledes, ligne ganske dem, som i Danmark lidt senere Kamma Rahbek
                    og Molbech skrev til hinanden. Man finder her en Jargon, der aldeles svarer til
                    hvad paa Dansk Bakkehussproget er. Man fordybede sig i sine egne Følelser, og
                    var fortabt i uophørlig Selvbespejling, der selvfølgelig berøvede Følelsen al
                    Friskhed. I endeløse Breve forklarede Ven Veninde og Veninde Ven, under skrevne
                    Taarer, hvorledes de gjensidigt udfyldte og udviklede hinanden. Man plukkede sig
                    selv op til Charpi, man beskuede sig i denne optrævlede Skikkelse; man samlede
                    sig ikke til Meddelelsen; man udtværede sig tværtimod. Man persede sit Indre,
                    til det blev flydende, blev Taarer, Hjerteblod osv. og udøste det da i en
                    Ligesindets Barm, uden at Selvet just blev mærkeligere eller originalere ved
                    denne Behandling.</p>

                <p> Den skjønne og noble Henriette Herz var ogsaa mindre en oprindelig Personlighed
                    end hvad Tyskerne kalde en »Anempfinderin«. Hun tilegnede sig sjældent mere af
                    alle de betydelige Mennesker, hun kom i Berøring med, end det ydre Fjendskab til
                    deres Forhold og Færd. Hun er især bleven berømt ved sit ømme Venskab med
                    Schleiermacher. Man snakkede i Berlin meget derom, men ligefuldt var det hævet
                    over al ond Omtale. Modsætningen var altfor paafaldende <pb n="79"/> mellem »den
                    tragiske Muse« og den lille Schleiermacher, hvis fine Hoved sad paa et
                    skrøbeligt og lidt vanført Legeme. I Berlinerbefolkningen smilte man godlidende,
                    naar man om Aftenen saa den lille Pastor gaa ud af Henriettes Hus med en Lygte
                    hængende ved sin Frakkeknap, eller naar han selv om Dagen hang ved sin
                    majestætiske Melpomenes Arm. Der udkom endog en Karikatur, hvor hun bar ham i
                    Haanden — Juvelen, som han kaldtes — som man bærer en Parasol. (Karl Hillebrand:
                    «La société de Berlin« i <bibl>Revue des deux mondes</bibl>).</p>

                <p> Selv om den unge Börne havde været den friske, rødkindede Yngling, han ikke var,
                    vilde han neppe have gjort noget Indtryk paa sin stolte og forvænte Plejemoder.
                    Nu begreb hun i Begyndelsen end ikke, hvad der fejlede det unge Menneske, hvis
                    Lidenskab — der foreligger skildret i hans Optegnelser — var en ægte
                    Skoledrenge-Tilbedelse, som den i Pubertetsalderen opstaar af halvbevidst Drift
                    og overspændte Forestillinger om et kvindeligt. Væsens Fuldkommenhed. Da et Par
                    Forsøg, som den Syttenaarige gjorde paa gjennem Husets Tjenestepige at skaffe
                    sig Arsenik fra et Apothek, røbede Henriette Herz, hvad der foregik i ham,
                    stræbte hun efter Evne ved en Blanding af Godhed og Strenghed at bringe ham til
                        Fornuft.<note>Fürst: Henriette Herz. 185 ff.</note>
                    <pb n="80"/> At hun imidlertid heller ikke var helt ufølsom for hans Tilbedelse
                    eller helt fri for et Koketteri, der her antog Moderlighedens Maske, røber den
                    lille Omstændighed, at han, der 3. December 1802 havde antaget hende for 28 —30
                    Aar gammel, af hende ved Middagsbordet erfor, at hun var 34 Aar gammel; om
                    Aftenen lagde hun to Aar til. Men flere end disse 36 bekjendte hun ikke, og
                    endnu 5. Marts 1803 antager Börne hende derfor. To Aar har den dejlige Fru
                    »Moder«, som hun tillod ham at kalde sig, altsaa løjet sig yngre. Naturligvis
                    vedblev han at elske, beundre, fortvivle, lide Helvedeskvaler over hendes
                    Ligegyldighed og fornemme himmelsk Salighed over et Smil eller et venligt Ord
                    fra hendes Side, desuden at vise sig mistroisk, bitter, urimelig, uberegnelig i
                    Omgang, indtil det blev nødvendigt at sende ham andenstedshen.</p>

                <p> Han kom til Halle for der at fortsætte sine Studier. Ved Afrejsen overrakte han
                    hende en følsom Dagbog — hun havde, synes det, givet ham det Raad at udøse sin
                    Kval i en saadan — tilligemed en Del til hende rettede lidenskabelige Breve. Fra
                    Halle vedblev han at skrive hende til med uforandret Sværmeri og heftig Længsel,
                    dog retter i Afstanden Börnes Væsen sig snart saavidt, at han ikke mere gaar op
                    i den blotte Analyse af sin sjælelige Tilstand, men hæver sig til rolig og
                    underholdende Kritik af Omgivelserne og til en vis værdig Selvfølelse, der er
                    blandet med Selvkritik. Allerede <pb n="81"/> i disse Breve møder man hos ham i
                    Forening Begejstring for Ideer, Harme over Trællesind og hvas Satire i de Domme,
                    der fældes. Man lærer her Börnes oprindelige Væsen at kjende, et Temperament,
                    for hvilket Udsvævelser saa lidt er en Fristelse som Drik, en Natur, der lider
                    under Legemets Svaghed, under den indre Strid, som opstaar, hvor der findes Mod
                    uden Kraft, Elskov uden Gjenkjærlighed, ubestemte Ønsker om Udøvelse af Stordaad
                    uden tydeligt Maal. Af og til en Trusel om, hvad der engang, naar han er modnet
                    til Mand, skal times den Filisterhob, der nu smiler ad ham, og harmfuld Anelse
                    om tilkommende Ydmygelser, og stormende Forsæt om Hævn over de Frække, som ville
                    forhaane ham paa Grund af hans Afstamning og pine ham, fordi de anse hans
                    Tilbageholdenhed for Fejghed.<note><bibl>Briefe des jungen Börne an Henriette
                            Herz</bibl> 164, 167. „O wenn ich dies bedenke, wie ein Sturm braust es
                        in meinem Innersten, es mochte die Seele aus ihrem Wohnhaus stürzen, und
                        sich den Leib eines Löwen suchen, dass sie den Frechen begegnen könnte mit
                        Klaue und Gebiss.“</note> Tydeligt nok har dette Ungdomsophold i Berlin for
                    den unge Börne havt den Betydning at modne hans Følelsesliv, medens Berøringen
                    med Tidens betydeligste Mænd i det Herz’ske Hus har bidraget sit til at vække
                    hans Aandsevner. <pb n="82"/></p>

                <p> Han studerede i Halle, da Slaget ved Jena blev slaaet og Universitetet kort
                    efter ophævet af Napoleon. Börne drog til Heidelberg for at fortsætte Studierne
                    der, iøvrigt fuld af patriotisk Begejstring mod de Franske, som gav sig Luft i
                    en Brochure, Censuren ikke lod passere. Men samtidigt med at Napoleons Sejerstog
                    forjog Studenterne fra Halle, indtraadte som Følge af hans Sejre en fuldstændig
                    Omvæltning i de politiske Forhold i Börnes Fødeby. Allerede i 1806 tog Dalberg
                    som Fyrst-Primas i det nys grundede Rhinforbund Frankfurt am Main i Besiddelse.
                    En af hans første Regjeringshandlinger var at hidføre væsenlige Forbedringer og
                    Lettelser i Jødernes Stilling, indtil en Forordning af Napoleon 1810 paabød
                    Afløsning af alle Byrder, som paalaa Livegne og Jøder. I December 1811 fik den
                    jødiske Menighed i Frankfurt fulde Borgerrettigheder mod en Sum af 440,000
                    Gylden, der helt var indbetalt det følgende Aar. For Börne var den nærmeste
                    Virkning den, at han opgav det medicinske Studium, som han kun modstræbende
                    havde grebet, fordi ethvert andet var ham forbudt, og gik over til
                    Statsvidenskab og Jurisprudens, der aabnede Adgang til Statstjenesten. 1808 blev
                    han Doctor philosophiae.</p>

                <p> Faderen, som havde været yderst utilfreds med Sønnens Mangel paa Stadighed som
                    Student, ligesom med hans jævnlige Gjøren Klatgjæld, og som nu var ikke mindre
                    misfornøjet med hans <pb n="83"/> Opgiven af Medicinen, fordrede, at han skulde
                    ernære sig selv og skaffede ham da en Ansættelse, der staar i en pudsig
                    Modsætning til Börnes senere Virksomhed som Skribent, et lille Embede ved det
                    Frankfurter Politi.</p>

                <p> Han blev udnævnt til Aktuar, sad i Römerens gamle mørke Rum, viserede Passer,
                    prøvede Vandrebøger, optog Protokoller og repræsenterede ved højtidelige
                    Lejligheder i Uniform og med Kaarde den stedlige Autoritet.</p>

                <p> Imidlertid var han begyndt at optræde som Skribent, som Medarbejder af et
                    Frankfurter Dagblad, med Artikler, fulde af urtysk Rhetorik, dikterede af en
                    fædrelandsk Enthusiasme overfor den stærke Corsikaner, hvilken i sit sproglige
                    Udtryk allerede slaar over i det vildeste Fædrelanderi. Det er Opraab til de
                    tyske Ynglinge og Udbrud af den blindeste, loyaleste Tillid til de tyske
                        Fyrster.<note>Aber lasst uns nicht, männernde Jünglinge, unsere Kraft
                        vergeuden, sondern die Lust in keuscher Ehe umarmen, damit sie fruchtbar und
                        unsterblich werde [...] Es ziemt uns nicht, uns keck in den Rath der Fürsten
                        einzudringen; sie sind besser als wir.</note> Han er lutter Haab med Hensyn
                    til Udfaldet af »Frihedskampen«.</p>

                <p> Han anede visselig ikke, at han selv skulde blive et af Sejrens første Ofre.
                    Neppe havde i 1813 Kejserne af Rusland og Østerrig og Kongen af Preussen holdt
                    deres Indtog i Frankfurt, før Fyrst <pb n="84"/> Dalbergs syvaarige Regimente
                    var forbi; Storhertugdømmet Frankfurt blev udslettet af Staternes Tal og man lod
                    den gamle Forfatning træde i Kraft paany. De Borgerrettigheder, som Israeliterne
                    i dyre Domme havde tilkjøbt sig, kasserede man simpelthen, selvfølgelig uden at
                    give Pengene tilbage. Det var, skriver Karl Gutzkow, som om de Kurerer, der fløj
                    frem og tilbage mellem Wien, hvor Fredskongressen havde sit Sæde, og de andre
                    tyske Byer, der havde hver sin Reaktionskongres, oprev Furer i den blodsivende
                    tyske Jord, i hvilke man paany vovede at saa de gamle Fordommes og
                    Forrettigheders Sæd.</p>

                <p> Det franske Herredømmes Fald berøvede Börne hans Embede og hans Ulykkesbrødre
                    deres Menneskerettigheder; han var upersonlig nok i sin Tankegang til sidenhen
                    som før at ansee dette Fremmedherredømme for en Skjændsel.</p>

                <p> Det kan imidlertid ikke undre, naar Goethes Ligegyldighed ogsaa overfor dette
                    Udslag af den store Reaktion styrkede Börne i hans Had til en Personlighed, der
                    fra ingen ham tilgjængelig Side syntes ham stor. I sin Anmeldelse af Bettinas
                    Bog <bibl>Goethes Brevvexling med et Barn</bibl> — maaske den mest
                    desorienterende Kritik, Börne har for­ fattet — skriver han: »Hvad gjorde
                    Goethe, den største Digter, til et saa lille Menneske, hvad slyngede Humle og
                    Petersilie ind i hans Laurbærkrans? Hvad satte Nathuen paa hans ophøjede <pb
                        n="85"/> Pande? Hvad gjorde ham til Forholdenes Træl, til fejg Filister, til
                    Smaastadssjæl? Han var Protestant og hans Familie hørte til det herskende Parti
                    i Frankfurt, dens Medlemmer kunde blive Medlemmer af Senatet. Da han 60 Aar
                    gammel stod paa Højden af sit Ry, og Virakskyerne under hans Fødder skillende
                    skærmede ham mod Dalboernes lave Lidenskaber — saa ærgrede han sig, da han
                    erfor, at Frankfurterjøderne fordrede Borgerrettigheder og han fraadede mod den
                    »Humanitetsvaasen«, der talte Jødernes Sag.«</p>

                <p> Hvad Börne mindst af alt kunde tilgive Goethe, det var dog dennes Stilling til
                    de Store. Han oversaa, at den Menneskealder, han selv var yngre end Goethe,
                    betegnede en Sfæreforandring i Skribentens Stilling til Fyrsterne og Publikum. I
                    Tyskland levede i det attende Aarhundrede Skribenterne ikke af Honorarer men af
                    Tilegnelser. Digterne vare nødte til at søge en fornem Beskytters Yndest, til at
                    undervise adelige Junkere eller ledsage unge Prinser paa Dannelsesrejser.
                    Wieland modtog Pengegaver til Tak for Dedikationer, Schiller tog med Glæde mod
                    den Understøttelse, Hertugen af Augustenborg skaffede ham fra Danmark. Monarker
                    og Fyrster, høje Herrer, Aristokrater nærede jo i Slutningen af det attende
                    Aarhundrede en virkelig, ja heftig Interesse for Filosofi og Poesi, for al den
                    nye Sandhed og Skjønhed; de droge Forfatterne til sig som deres Ligemænd. Det
                    var først ved <pb n="86"/> den franske Revolution, at dette smukke Forhold
                    ophørte, og Goethes Livsstilling var ordnet før Revolutionen.</p>

                <p> Börne stirrede sig blind paa de løsrevne Udtryk for Goethe’s Fyrsteveneration.
                    Han afskriver etsteds denne Passus af Goethe’s Dagbog: »Derefter havde jeg den
                    uventede Lykke at turde gjøre deres kejserlige Højheder Storfyrst Nicolaus og
                    Gemalinde min Opvartning i mit Hus og min Have. Hendes kejserlige Højhed, Fru
                    Storfyrstinden, forundte mig at nedskrive nogle poetiske Linjer i hendes sirligt
                    prægtige Album,« og Börne tilføjer: »Det skrev han i sit 71de Aar, hvilken
                    Ungdomskraft!« Jo ældre Börne blev, jo mere han selv udviklede sig til ikke at
                    være andet end en Inkarnation af den politiske Overbevisning, et Væsen, i
                    hvilket den politiske Overbevisning havde bemægtiget sig det hele Sjæleliv,
                    Talentet og Viddet, og hos hvem den var omdannet til en Religion med alle
                    Religionens Ytringsformer: Tro, Andagt, Fanatisme — desmere værdiløs, ja
                    foragtelig forekom Goethes Tilskuerrolle til de politiske Kampe ham. Et andet
                    Sted skriver han: »Goethes Dagbog har jeg nu endt. En saa tør og livløs Sjæl
                    gives der ikke mere i Verden, og Intet er pudsigere end den Naivetet, med
                    hvilken han lægger sin Følesløshed for Dagen [...] Og saadanne Konsuler har det
                    tyske Folk valgt sig: Goethe, der mere angest end en Mus roder sig ned i Jorden
                    og <pb n="87"/> gjerne giver Luft, Lys, Frihed, Alt bort, naar han blot rolig i
                    sit Hul kan tære paa det ranede Stykke Flæsk, og Schiller, der ædlere, men lige
                    saa modløs, skjuler sig for Tyranniet bag Skydunst, og oppe hos Guderne
                    forgjæves beder om Hjælp, og blændet af Solen ikke mere ser Jorden og glemmer
                    Menneskene, som han skulde hjælpe. Og saaledes — uden Fører, uden Formynder,
                    uden Retsven, uden Beskytter — bliver det ulykkelige Land et Bytte for Kongerne,
                    og Folket en Spot for Folkene«.</p>

                <p> Fra Sommeren 1818 af optræder Börne, der hidtil kun nu og da havde udgivet
                    Brochurer, som selvstændig Journalist, idet han udgav og næsten alene forfattede
                    Tidsskriftet <bibl>Die Wage</bibl>. Han var den første Journalist i stor Stil,
                    som den tyske Litteratur havde frembragt, og først han gjorde den periodiske
                    Presse i Tyskland til en Magt. Det er en Glæde at eje de nu saa sjældne Hefter
                    af hint gamle epokegjørende Tidsskrift »für Bürgerleben, Wissenschaft und
                    Kunst«. Midlet, hvorved det trængte igjennem, var Udgiverens levende Stil og
                    træffende Vid. Det behandlede Politik og Litteratur og Theater, det havde
                    Medarbejdere som Görres (før dennes Omvendelse) og som Willemer, Goethes
                    rationalistiske og frisindede Yen (»Suleika«s Ægtemand); men hvad for et Thema,
                    Tidsskriftet end fremdrog, saa fik det ved Behandlingsmaaden en politisk Farve.
                    I Løbet af <pb n="88"/> de fire Aar, i hvilke Börne forestod Udgivelsen af
                        <bibl>Die Wage</bibl>, overtog han desuden Redaktionen af to Dagblade, først
                    af <bibl>Zeitung der freien Stadt Frankfurt</bibl>, som han paa Grund af
                    Censurens uophørlige Plagerier maatte opgive allerede efter tre Maaneders
                    Forløb, saa af Bladet <bibl>Die Zeitschwingen</bibl>, der blev undertrykt ved et
                    Magtbud, samtidig med at der idømtes Redaktøren en kortvarig Fængselsstraf.
                    Börne rejste nu for første Gang til Paris, hvorfra han en Tid lang leverede
                    Korrespondancer til Cottas forskjellige Tidsskrifter, men vendte dog allerede
                    1822 tilbage til Tyskland, hvor en lang og farlig Sygdom udtømte hans pekuniære
                    Hjælpemidler og tvang ham til at henvende sig om Bistand til sin Fader.</p>

                <p> Denne var yderst misfornøjet med ham. Af sine andre Børn havde han Glæde; men
                    denne Søn, Doctoren, der Intet kunde fortjene, havde, paastod han, allerede
                    kostet ham store Summer, og var dog ikke blevet andet end Forfatter af Artikler
                    og Skrifter, hvis Tendens aldeles ikke billigedes af hans Velynder, Fyrst von
                    Metternich i Wien. Hvad skulde han skabe sig Fjender for! angribe de Store!
                    Passede det for hans Samfundsstilling? Hvad var han overhovedet i Verden, siden
                    han tillod sig at føre saa stort et Ord? Nu kunde han have været Læge og have
                    samlet sig Praxis, eller været Advokat og have ført Rothschilds Processer. I
                    Stedet skrev han Tids<pb n="89"/> skriftsartikler, rejste den Smule Penge op,
                    som de indbragte ham, og spærrede sig ved sine ugudelige Bemærkninger om de
                    Store enhver Lejlighed til nogensinde at komme paa grøn Gren.</p>

                <p> Og Faderen kjendte tilstrækkeligt til de politiske Forhold for at vide, at hans
                    Søn aldeles ikke behøvede at blive Læge eller Advokat for at faa en indbringende
                    Stilling. Han vidste ret vel, hvorfra Hr. von Gentz og Hr. Friedrich von
                    Schlegel fik deres Vexler. Og saa havde Sønnen endda Maria Theresia’s Tilsagn at
                    beraabe sig paa. (Karl Gutzkow: <bibl>Börnes Leben</bibl>. Ges. Werke XII 328,
                    329.)</p>

                <p> Næppe havde Börne begyndt en regelmæssig Virksomhed som Skribent, før de store
                    Reaktionære lagde Mærke til hans Talent. I et Brev fra Rahel, dateret 18. Maj
                    1819, hedder det, at Gentz har anbefalet hende <bibl>Die Wage</bibl> som det
                    aandrigste, vittigste, der i hine Dage skreves, det bedste af den Art, der
                    overhovedet siden Lessing var kommet frem. Börne’s Fader vidste godt, at Hr. von
                    Gentz roste Sønnens Stil, og Fyrst von Metternich hans politiske
                        Kundskaber.<note>Endog de senere, ganske revolutionære Pariserbreve har
                        Metternich kjendt. Fyrstinde Mélanie Metternich skriver i sin Dagbog 26.
                        Januar 1834: »Ich brachte die ersten Abendstunden bei Clemens zu, dem ich
                        Börnes Pariser Briefe vorlas. Sie sind natürlich so boshaft als möglich, der
                        Stil ist aber von einer dämonischen Ausgelassenheit und ungemein
                        geistreich.« Aus Metternich’s Nachgelassenen Papieren V 545, anført af
                        Holzmann.</note>
                    <pb n="90"/> Uden at spørge sin Søn arbejdede han da paa at skaffe ham en
                    fordelagtig Byggegrund paa Samfundets Solside. Da Börne erfor derom, havde
                    Metternich allerede grebet til med begge Hænder: Börne skulde leve i Wien med
                    Titel, Rang og Indtægt som kejserlig Baad uden at være bunden til nogen som
                    helst Tjeneste derfor. Ubetinget Censurfrihed var sikret ham for Alt, hvad han
                    maatte ville skrive. Han skulde være sin egen Censor. Og vilde han efter nogle
                    Maaneders Forløb opgive sin Stilling, stod det ham frit for. Saaledes vilde han
                    jo allerbedst kunne arbejde for Fremskridtets og Humanitetens Sag.</p>

                <p> Faderen skrev: »Kjære Louis! jeg beder dig, læs dette Brev med samme
                    Opmærksomhed, med hvilken jeg har læst dit. Tro mig, din saa højt priste
                    Uafhængighed er prekær; vil den eller kan den bevares? Hvorfor skulde dog ikke
                    ogsaa du en Gang tænke paa et fast Udkomme? [...] Hvori bestaar din nærværende
                    Lyksalighed? Dog vel ikke i de 500 Francs [maanedligt Honorar fra Cotta]? For
                    din Fremtids Skyld beslut dig dog til paa min Bekostning at gjøre en Rejse til
                    Wien; jeg besværger dig ikke at forskjertse din Lykke [...]«</p>

                <p> Börne afslog Alt, afslog det saa kort, at han end ikke en Gang vilde tale med
                        Magthaverne.<note>Han skriver til Faderen: Gentz war zwar früher auch
                        liberal, er aber konnte Bürgschaft geben seiner aufrichtigen Bekehrung, die
                        ich nicht geben kann. Gentz war schon viele Jahre, ehe er in österreichische
                        Dienste trat, an England verkauft. Er ist sinnlich, verschwenderisch, der
                        liederlichste Mensch im Lande [...]</note> Goethe kunde lade sig gjøre til
                        <pb n="91"/> Gehejmeraad ved et Hof, han ikke. Og Fristelsen var vel større
                    for den fødte Plebejer, der paa Kommando havde maattet hilse enhver
                    Forbigaaende, end for den store Patriciersøn. Naar man læser Börne’s haarde,
                    haanlige Domme om Goethe, bør man ikke over deres Uretfærdighed glemme, at der
                    stod en Mand bag Ordene, der ikke vilde gjøre, hvad Goethe havde gjort.</p>

                <p> Kunstsans i Ordets strenge Forstand besad Börne ikke. Han har aabent tilstaaet
                    det, desuden røbet det ved at udtale sin Uvilje mod dem, hvem det er
                    ligegyldigt, hvad Kunstneren fremstiller og kun vigtigt, hvorledes han
                    fremstiller det. Kunstnere og Kunstkjendere af den Art ere ham af Hjertet imod.
                    Det er ham en Gru, at man kan sætte en <emph>nature morte</emph> over et Maleri,
                    der forestiller en Madonna. Med sit Hang til det Betydelige og Sublime elsker
                    han i Kunsten kun det Guddommelige og bekjender ligefrem, at hvor han ikke
                    finder guddommelig Natur, der er for ham det Hele Unatur og
                        Stymperarbejde.<note>Ein Frosch, eine Gurke, eine Hammelskeule, ein Wilhelm
                        Meister, ein Christus — das gilt ihnen alles gleich; ja sie verzeihen einer
                        Mutter Gottes ihre Heiligkeit, wenn sie nur gut gemalt. So bin ich nicht, so
                        war ich nie. Ich habe nur immer Gott gesucht in der Natur, die göttliche
                        Natur in der Kunst, und wo ich Gott nicht fand, da fand ich elende
                        Stümperei, und so habe ich über Geschichten, Menschen und Bücher geurtheilt.
                        — Desværre!</note>
                    <pb n="92"/></p>

                <p> Det er da ikke rigtigt med Steinthal at sige, at intet Dannelsesomraade, ingen
                    Form af kunstnerisk Skaben var Börne fremmed; thi selve det Dannelsesomraade,
                    som betegnes af Kunsten som Kunst, var tillukket for ham. Dette forhindrer
                    selvfølgelig ikke, at han kan have sagt meget Forstandigt og Lærerigt om
                    Kunstværker, men det rammer aldrig det Kunstneriske i dem.</p>

                <p> Man har saaledes rost Börne stærkt for den energiske Modstand, han rejste mod de
                    tyske Skjæbnetragedier, som paa hans Tid begyndte at oversvømme Scenen og
                    fordumme Sindene. Men man vil se, at det slet ikke er mod det æsthetisk
                    Forkastelige i dem at han ivrer; han tager Sagen moralsk eller religiøst. Troen
                    paa, at en Dato som den 24. Februar er særligt skjæbnesvanger for en Familie, er
                    simpelthen dum og tom. Den har Intetsomhelst at gjøre hverken med den antike Tro
                    paa en uafvendelig, forud bestemt Skjæbne eller med den kristne Tro paa et
                    alvidende Forsyn eller med den moderne deterministiske Aarsagstro, der har
                    umuliggjort tidligere Tiders Tro paa en saakaldt fri Vilje. Men for Börne er
                    denne Tro kun fornuftstridig som formentlig sammenblandende <pb n="93"/> to
                    theologiske Systemer. Hans Ræsonnement er dette, at enten er Døden en kjærlig
                    Fader, der henter sin Søn, og da er Skjæbnen ikke tragisk, eller den er en
                    Kronos, der sluger sine egne Børn, og da er den ukristelig.<note>Was sie unter
                        Schicksal verstehen, habe ich nie verstanden; ich habe nie verstanden diese
                        Mischung von antiker und romantischer Denkweise, dieses christliche
                        Heidenthum. Entweder ist der Tod ein liebender Vater, der sein Kind aus der
                        Schule des Lebens abholt, und dann ist das Schicksal untragisch; oder es ist
                        der menschenfressende Kronos, der seine eigenen Kinder verschlingt, dann ist
                        es unchristlich. Euer Schicksal ist ein Zwitter, unfähig zum Zeugen wie zum
                        Gebären.</note> Som om dette var en Anke! den kunde jo være højst poetisk
                    endda.</p>

                <p> Börne har overfor de talrige Dramer, det faldt i hans Lod at kritisere, det
                    ypperlige Hoveds sunde Sans for, hvad der har Værdi og hvad der er værdiløst.
                    Han viser sig fuld af Forstaaelse for Aanden i Oehlenschlägers
                        <bibl>Correggio</bibl>, fuld af Overbærenhed med Stykkets Svagheder, om end
                    ganske uden Blik for dets sceniske Effekt; han forstaar tilfulde at vurdere
                    Skuespildigtere som Kleist og Immermann og den begyndende Grillparzer. Men naar
                    han skal motivere sin Ros eller Dadel, røber sig stadigt paany det ukunstneriske
                    Naturel, og mangen Gang lægger han den pathetiske Idealists hele Fordomsfylde
                    for Dagen. Han misbilliger f. Ex. — og vistnok med Rette — <pb n="94"/> Ifflands
                        <bibl>Die Spieler</bibl>. Men Begrundelsen er rent barok: »At bringe
                    Spillesygen paa Brædderne! udraaber han, man kunde lige saa godt dramatisere
                    Svindsoten gjennem alle dens Stadier!« — Der er kun den Forskjel, skulde man
                    tro, at Svindsoten er et legemligt Onde, Spillesygen en Last. Hans Tankegang er
                    Idealismens sædvanlige, at det, man kan se hjemme, behøver man ikke at gaa i
                    Theatret for at se.<note>Smlgn. G. Brandes: <bibl>Mennesker og Værker</bibl> S.
                        126.</note> Han nævner som Exempler Pengemangel, Gjæld, en Hustru, der
                    taalmodigt bærer Afsavn, og istedenfor at fremhæve den platte, ukunstneriske
                    Aand, hvormed Sligt er gjengivet, udbryder han: »Er dette saa sjældne Særsyn, at
                    man maa give Penge ud for at tilkjøbe sig Skuet af dem? Paa Scenen skal
                    Mennesket staa et Trin højere end i Livet.« Og han forklarer, at hos Grækere og
                    Romere tyede man derfor til mythiske Fabler; de moderne maa fremstille de gamle
                    Folkeslags virkelige Mennesker, eller hvis de absolut ville i Lag med Samtiden,
                    kun gjengive dens Lidenskaber. Han nærer, som man ser, naivt den Tro, at de
                    »klassiske« Oldtidsmennesker gjennemgaaende stode langt over de moderne, og han
                    forstaar ikke, at den jævne Virkelighed ved Behandlingsmaaden kan adles til
                    Kunst.</p>

                <p> Et endnu langt stærkere Vidnesbyrd om Mangelen paa Sans for primitiv Poesi end
                    disse <pb n="95"/> akademiske Tirader er Börnes Kulde overfor det gamle
                    Testamente. Der forekommer i et Brev til Henriette Herz fra hans nittende Aar en
                    Passus af virkelig forskrækkende Goldhed, tør og gammelagtig som en Spas om
                    Mosebøgerne af Voltaire — og det efter Goethe: »De gamle Jøder fra Abraham af
                    til den vise Salomon have altid forekommet mig som havde de villet travestere
                    den almindelige Verdenshistorie. Læs blot Josva og Kongernes Bog, og De vil
                    finde, hvor Blumauerisk Alt ser ud deri.«<note><bibl>Briefe des jungen
                            Börne</bibl> S. 143.</note> At sammenligne disse ældgamle Redaktioner af
                    mindeværdige Legender og Historier med en plump tysk Travesti af Virgils
                        <bibl>Æneide</bibl> er kun muligt, naar man, uden Modtagelighed for
                    Oldtids-Former, i ethvert Værk søger en moderne følsom, religiøs eller politisk
                    Moral. Det stemmer godt hermed, at Börne ender med et blindt Sværmeri for den
                    ubestemte, halvt nytestamentlige, halvt moderne salvelsesfulde Pathos i
                    Lamennais’ <bibl>En Troendes Ord</bibl>.</p>
            </div>
            <div>
                <head>VIII. [Börne og Menzel]</head>

                <p> Uden denne Mangel paa poetisk-kunstnerisk Modtagelighed vilde Börnes Deltagelse
                    i den af flere blandt Ordførerne i hans Samtid iscenesatte Reaktion mod Goethe
                    ikke være fuldt for<pb n="96"/> klarlig. Thi skjønt hans Uvilje mod Goethe var
                    oprindelig nok, var han dog ingenlunde Skaber af Reaktionen mod Goethe; han
                    forefandt den snarere i fuld Gang. Omtrent samtidigt med, at man fra pietistisk
                    Side frydede sig over Præsten Pustkuchen’s falske <bibl>Vandreaar</bibl> med
                    deres Angreb paa Hedningen Goethe’s Ugudelighed, begyndte man i den
                    opadstræbende politiske Ungdom at billige Undersøgelser angaaende Goethes
                    politiske Overbevisning, der maalte den med de sidste Dages Maal, og Skildringer
                    af Goethe som en »Aristokrat«, der var uden Hjerte for Folket og i Virkeligheden
                    uden Geni.</p>

                <p> Den første, der i større Stil og med gjennemført Haardnakkethed gjennem en lang
                    Række af Aar drev Nedsættelsen af Goethe systematisk, var Wolfgang Menzel (født
                    1798), der før Trediveaarsalderen ved en vis grov, litterær Begavelse, uhyre
                    Selvsikkerhed i Optræden og stram Doktrinarisme som Liberal, National og
                    Moralist havde svunget sig op til en stor og frygtet Indflydelse. Som Börne gik
                    han oprindeligt ud fra Jean Paul. Men hans i sin Tid ansete
                        <bibl>Streckverse</bibl> (1823), der ere utvetydige Efterligninger af dette
                    Forbillede, drive den Jean Paulske Art af Aandrighed ud i Karikaturen. Ting, der
                    ikke staa i fjærneste naturlige Forbindelse med hinanden, tvinges sammen til en
                    Aforisme omtrent som i en Brander hinanden uvedkommende Forestillinger kobles
                    sammen <pb n="97"/> til et Ordspil. Han skriver: »Allehelgenes Dag kommer før
                    Allesjæles; Profeterne have altid Himlen før Folket«, »Oldtidens Religion var
                    Krystalmoderen for mange glimrende Guder, den kristelige er Perlemoder for en
                    eneste, uvurderlig Gud.« »Jordelivet er en Bastonnade.« »Enhver Kirkeklokke er
                    en Dykkerklokke, under hvilken man finder Religionens Perle«.<note>Allerheiligen
                        geht vor Allerseelen, die Propheten haben den Himmel eher als das Volk. —
                        Die Religion des Alterthums war die Cristallmutter vieler glänzenden Götter,
                        die christliche ist die Perlemutter eines einzigen aber unschätzbaren
                        Gottes.</note></p>

                <p> I sit Litteraturblad <bibl>Deutsche Litteratur</bibl> begyndte han fra 1819 af
                    en med vanvittig Indbildskhed og klippefast Tro paa Angrebets Berettigelse ført
                    Polemik mod Goethe. Han søgte først at undergrave Læseverdenens Beundring for
                    Goethes Originalitet, stræbte i hans Værker at opspore Efterligning af et
                    Forbillede eller dog laante Tanker og efterviste fremmed Indflydelse
                    overalt.</p>

                <p> I sit første sammenhængende litteraturhistoriske Værk <bibl>Die deutsche
                        Litteratur</bibl>, der 1828 udkom i to Dele, beskylder han i en rolig
                    affejende Tone Goethe bl. A. for at have smigret alle Tidsalderens Fordomme og
                    Forfængeligheder. Han indskrænker her hans Evne til den blotte
                    Fremstillingsgave, »Talentet«, der efter sit Væsen er uden indre <pb n="98"/>
                    Hold, »en Hetære, der giver sig til Pris for Enhver«. Goethe har altid svømmet
                    med Strømmen og paa Overfladen som Kork, han har gjort sig til Tjener af enhver
                    Svaghed og Daarskab, der var paa Mode; under hans Værkers glatte Maske skjuler
                    sig en raffineret Nydelsessyge og Sanselighed; hans Digtninge ere Blomsten af
                    den i den moderne Verden herskende Materialisme. Goethe har intet Geni, men i
                    høj Grad »det Talent at gjøre Læserne til sine Medskyldige« osv.<note>Menzel:
                            <bibl>Die deutsche Litteratur</bibl> II S. 205—222.</note> Heine, som
                    var ukritisk nok til i en Recension at rose Værket og dets Forfatter — en Ros,
                    han snart skulde komme til at fortryde, gjøs dog tilbage for den Menzelske Lære,
                    at Goethe ikke var noget Geni, kun et Talent. Han udtaler den Anskuelse, at
                    denne Lære kun vil finde Indgang hos Faa, »og selv disse Faa ville dog indrømme,
                    at Goethe nu og da har havt det Talent at være et Geni.«<note>Heine:
                            <bibl>Sämmtliche Werke</bibl> XIII 265.</note></p>

                <p> Saavel i sine talrige Tidsskriftsartikler som i sit til det Dobbelte forøgede
                    Værk over den tyske Litteratur fortsatte imidlertid Menzel Kanonaden. Han
                    efterviste her hos Goethe tre Slags personlig Forfængelighed og sex Slags
                    Vellysttilbøjeligheder (dreierlei Eitelkeiten und sechserlei Wollüsteleien). Han
                    gjennemgik hans større og mindre Værker et for et for at maale dem med sin
                    moralsk-patriotiske <pb n="99"/> Maalestok og finde dem elendige. Clavigo
                    fordømmer han, fordi Goethe lader Clavigo forlade Marie. Det nytter ikke, at
                    Digteren lader ham dø for hendes Broders Haand, tvertimod det irriterer
                    yderligere Menzel, som véd, at han i Virkeligheden levede lystigt videre, hvad
                    der gjør hans Død paa Scenen til et blot Theaterkup.<note>„Der Dichter [...]
                        fühlt zwar, dass das Schicksal ins Mittel treten musse, und lasst den
                        Verräther durch eine rächende Bruderhand fallen; wie vielmehr muss uns aber
                        dieser Theaterstreich indigniren, wenn wir wissen, dass der berühmte
                        Liebhaber in der Wirklichkeit lustig fortgelebt, um das Unglück zu
                        beschreiben, welches er angerichtet.“</note> Kritikeren maa, som man ser,
                    tage sin Stykket uvedkommende Viden til Hjælp for at linde det tilstrækkeligt
                    umoralsk. <bibl>Tasso</bibl> er ham Goethes »Hofmandsbekjendelse«
                    (Höflingsbekenntniss), hvori han har røbet Opkomlingens Forfængelighed, der
                    søger det Fornemme hos Kvinderne.<note>Die Eitelkeit des Emporkömmlings, die in
                        den Frauen zugleieh das Vornehme, das Königliche, begehrt.</note> Hvad
                    moralsk Menzel kan forebringe om <bibl>Die Mitschuldigen</bibl>, <bibl>Die
                        Geschwister</bibl>, i hvilken »Vellysten skeler til den smukke Søster,« om
                        <bibl>Stella</bibl>, hvor Raffinertheden er lysten efter Bigamiet som
                    Pirringsmiddel (nach dem Reiz der Bigamie gelüstet) og om <bibl>Manden paa 50
                        Aar</bibl> der er den særlige Gjenstand for hans Vrede, kan Læseren med
                    Lethed forestille sig. Men <pb n="100"/> selv <bibl>Wilhelm Meister</bibl> er
                    ham kun en Omskrivning af Goethes uværdige Ringeagt for Dydens indre Værdighed
                    og Attraa efter Adelstandens ydre Kaar.<note>Geadelt zu werden, im Reichthum
                        zugleich den <emph>haut goût</emph> der Vornehmigkeit in behaglicher
                        Sicherheit zu geniessen, war ihm fur dieses Leben das Höchste.</note>
                    Endelig er <bibl>Valgslægtskaberne</bibl> ham Typen paa en »Ægteskabsbrudsroman«
                    drejende sig om Vellysthanget, der attraar hvad Næstens er (die Wollüstelei, die
                    das Fremde begehrt). Ja <bibl>Bruden fra Korinth</bibl> er kun Udtryk for den
                    Vellyst, der attraaer Lig (die sogar noch in den Schauern des Grabes, in der
                    Buhlerei mit schönen Gespenstern einen <emph>haut goût</emph> des Genusses
                    sucht).</p>

                <p> Hvor det er umuligt at anbringe Beskyldningen for Usædeliglied, vender Menzel
                    tilbage til sin Beskyldning for Uoriginalitet. <bibl>Hermann og Dorothea</bibl>
                    er ikke blot et underordnet Arbejde som Hyldest af Spidsborgerligheden men som
                    direkte Efterligning af Voss’s <bibl>Luise</bibl>. I Sandhed original, siger
                    Menzel, har Goethe kun været i <bibl>Faust</bibl> og <bibl>Wilhelm
                        Meister</bibl>, fordi han i disse har kopieret sig selv. Iøvrigt har han i
                    sin Ungdom laant fra Molière og Beaumarchais, fra Shakespeare og Lessing, medens
                    hans senere Jambetragedier er »Frugter af hans Rivalitet med Schiller«. Tilmed
                    var han, som Gud og Hvermand véd, ingen Patriot.</p>

                <p> Sammenligner man nu Börnes Angreb paa Goethe med disse af Menzel, opdager man,
                    trods <pb n="101"/> Udtrykkenes Ubændighed ogsaa hos ham, den store Ulighed, at
                    Börne ikke indlader sig paa at bedømme endsige fordømme Goethe’s Digterværker og
                    lige saa lidt nedlader sig til Beskyldningerne for kjønslig Usædelighed, men
                    stadigt indskrænker sig til Stormløb paa Goethe som politisk Person. Saint René
                    Taillandier har rigtigt bemærket, at Börne har givet Alt, hvad han havde paa
                    Hjerte mod Goethe, Udtryk, da han over sin Anmeldelse af Bettina’s
                        <bibl>Goethe’s Brevvexling med et Barn</bibl> som Motto satte disse Ord af
                        <bibl>Prometheus</bibl>:</p>

                <cit>
                    <quote><lg>
                            <l>Ich dich ehren? Wofür?</l>
                            <l>Hast du die Schmerzen gelindert</l>
                            <l>Je des Beladenen?</l>
                            <l>Hast du die Thränen gestillet</l>
                            <l>Je des Geängsteten?</l>
                        </lg></quote>
                </cit>

                <p>Af Goethes Værker forstod han vel kun at vurdere dem, hvori han fandt Ungdommens
                    Ild, men hans Angreb bero ikke paa Ringeagt for andre af disse Værker, men paa
                    den Omstændighed, at Goethe, som ved sine Evner og sin Anseelse var saa højt
                    stillet, aldrig satte sin Personlighed og sin Stilling ind paa en Forbedring af
                    de virkelige Livsforhold i Tyskland. Det er let nok af Börnes Skrifter at plukke
                    taabelige Effektsteder ud, hvor han slaar ind i den Menzelske Tonart, som naar
                    han i sin Dagbog fra 1830 taler om Goethe's Held, at han med sit Talent 60 Aar
                    igjennem har kunnet eftergjøre Geniets Haandskrift og forblive uopdaget, <pb
                        n="102"/> eller naar han kalder Goethe den rimede Træl, Hegel den
                        urimede.<note>Welch ein beispielloses Glück musste sich zu dem seltenen
                        Talent dieses Mannes gesellen, dass er sechzig Jahre lang die Handschrift
                        des Genies nachahmen konnte und unentdeckt geblieben! [...] Goethe ist der
                        gereimte Knecht, wie Hegel der ungereimte.</note> Men for at forstaa disse
                    vilde og beklagelige Udbrud maa man sætte sig ind i Börnes Ankeposter mod Goethe
                    som mod Schiller.</p>

                <p> Han gik ud fra den (rimeligvis ganske falske) Grundforestilling, at Goethe ved
                    betimelig og behjertet Protest kunde have forhindret Karlsbader-Beslutningerne,
                    kunde have sikret Pressefriheden og de andre aandelige Goder, Reaktionen nu
                    havde ranet det tyske Folk. Men især gik han ud fra Overbevisningen om, at det,
                    ligegyldigt hvad Udfaldet var blevet, havde været Goethe’s Pligt at protestere.
                    Men hvad saa’ han istedenfor? Han saa »Gehejmeraad von Goethe,
                    Karlsbader-Digteren«, som han med et bidende Ordspil hentydende til Goethes
                    aarlige Karlsbaderkure kalder ham, betegne sig selv som Tjener blandt andre
                    Tjenere af sin Fyrste (»wir sämmtlichen Diener«), saa ham i sine »Tag- und
                    Jahres-Hefte« tilstaa, at han havde villet indgyde Afsky for den franske
                    Revolution ved det lille slette Stykke <bibl>Borgergeneralen</bibl>, hvor den
                    hele Frihedskomedie gaar ud paa at rane Bonden Martin et Fad Mælk, saa <pb
                        n="103"/> ham bekjende, at han, langt fra at tage sig af Fichtes Sag, da
                    denne som Professor i Jena blev anklaget for at lære Atheisme, tværtimod nærede
                    en vis Harme over de Ubehageligheder, denne Sagvoldte Hoffet, da »Fichtes
                    Ytringer om Gud og guddommelige Ting, angaaende hvilke man ganske vist bedre
                    iagttager en dyb Taushed« (»über die man freilich besser ein tiefes
                    Stillschweigen beobachtet«) foranledigede Henvendelser udefra. Han saa Goethe
                    endelig udtrykkeligt beklage den Afbrydelse af fredelige Tilstande, som
                    Pressefrihedens Forkyndelse i Weimar foraarsagede, da Oken’s <bibl>Isis</bibl>
                    blev udgivet — und jeder wohldenkender Weltkenner die leicht zu berechnenden
                    weiteren Folgen mit Schrecken und Bedauern voraussah».<note>L. Börne: Gesamm.
                        Schriften III 216, 217, 222.</note> Og paa lignende Maade følte han sig
                    skuffet og krænket, naar han læste, at Schiller, hvem han dog ellers satte højt,
                    midt under den franske Revolutions hedeste Dage i sin Bebudelse af Tidsskriftet
                        <bibl>Die Horen</bibl> skrev, at dette Organ fremfor Alt og ubetinget vilde
                    forbyde sig selv Alt, hvad der var Kritik af Statsreligionen og af den politiske
                        Tilstand.<note>Vorzüglich aber und unbedingt wird sich die Zeitschrift Alles
                        verbieten, was sich auf Staatsreligion und politische Verfassung
                        bezieht.</note> Han vidste og tilføjede, at ganske saaledes tænkte og talte
                    ogsaa Goethe. <pb n="104"/></p>

                <p> Det er dette, man maa have for Øje, naar man læser hans luende Ord — flammende
                    af en Frihedsbegejstring, der gjør uretfærdig — om Schiller og om Goethe, Klagen
                    over at Tysklands to største Aander i deres Brevvexling er saa Lidet, at det er
                    værre end Intet (so Nichts sind — nein weniger als Nichts, so wenig), og at de
                    overhovedet ere det, der for ham den overbeviste Demokrat er det værste, to
                    store Aristokrater og Schiller en endnu værre Aristokrat end Goethe, thi Goethe
                    ynder den fornemme Kaste, Schiller lever kun med Menneskehedens Adel. Efter hans
                    Opfattelse havde Goethe kunnet være den Herkules, der rensede Fædrelandets
                    Augiasstald; i Stedet har han foretrukket at hente sig Hesperidernes gyldne
                    Æbler og beholde dem for sig selv.<note>Börne III 536, 568, 572.</note> Han
                    sammenligner ham i sit Sind med andre Landes store poetiske Aander, med Dante,
                    der kjæmpede for Retten, med Alfieri, der prædikede Frihed, med Montesquieu, der
                    skrev sine <bibl>Perserbreve</bibl>, med Voltaire, der trodsede Alt og opgav
                    alle sine Sysselsættelser, naar det gjaldt at komme en Forfulgt til Hjælp eller
                    redde en uskyldigt Dødsdømts Minde, med Republikaneren Milton, med Byron, hvis
                    Liv var Kamp mod klogt og dumt Tyranni — og han stævner Goethe for
                    Efterverdenens Domstol. »Den frygtelige, ubestikkelige Dommer vil <pb n="105"/>
                    sige til Goethe: Dig blev en stor Aand givet, har du nogensinde bekjæmpet
                    Lavheden? Himlen gav dig en Tunge af Ild, har du nogensinde forsvaret Retten? Du
                    havde et godt Sværd, men du var stadigt kun din egen Vogter.«<note>Börne III
                        573.</note></p>

                <p> Ingen vil kunne negte, at Börne her har peget paa svage Punkter i Goethes
                    Storhed og paa hans Væsens Grænser, selv om det maa hævdes, at visse af Goethes
                    Fortrin kun kunde kjøbes for disse Mangler, og at han allerede for ikke af sit
                    Genis Mangesidighed at splintres havde maattet paalægge sig en streng
                    Begrænsning. Det laa ikke for ham at gjøre hvad Börne fordrede af ham. Men man
                    maa forstaa denne Börnes relative Ret for at tilgive ham de heftige og dumme
                    Udtryk, han giver sin Uvilje mod Goethe i de Aar, da først den franske
                    Regjerings Underkastelse under Børsmatadorerne, saa den polske Opstands
                    Undertrykkelse gav de Frisindedes Forhaabninger til Julirevolutionens
                    Indvirkning paa Forholdene i Europa det afgjørende Stød, og da Börnes Sind blev
                    bitrere og lidenskabeligere end nogensinde. Han betegner nu Goethe som en uhyre
                    hindrende Kraft, som en Stær i Tysklands Øje og udtaler Forestillingen om, at
                    først naar Oldingen i Weimar døer, vil den tyske Frihed fødes.<note>Dieser Mann
                        eines Jahrhunderts hat eine ungeheure, <emph>hindernde</emph> Kraft! er ist
                        ein grauer Staar im deutschen Auge 8...] Seit ich fühle, habe ich Goethe
                        gehasst; seit ich denke, weiss ich warum. (20. November 1830.) Es ist mir
                        als würde mit Goethe die alte deutsche Zeit begraben; ich meine an dem Tage
                        müsse die Freiheit geboren werden.</note>
                    <pb n="106"/></p>

                <p> Kogepunktet naaede hans Vredesudbrud dog, da han i Oktober 1831 efter Dage
                    tilbragte i Fortvivlelse over Sagernes Gang med Indtryk, der hos denne evigt
                    Forhaabningsfulde var dobbelt smertelige, af at Frankrig var fortabt og
                    Reaktionen sejerrig, læste Goethes <bibl>Tages- und Jahreshefte</bibl> og
                    forfærdedes over Forfatterens »Følelsesløshed«. Som bekjendt fortæller Goethe
                    her, hvorledes han i 1790 under sit Ophold ved Hæren i Schlesien skrev nogle
                    Epigrammer, dernæst i Breslau ved Soldaterhoffet dér studerede sammenlignende
                    Anatomi og levede som en Eneboer fortabt i dette Studium, endelig at den
                    Begivenhed, der foranledigede ham til Studiet, var det Fund, han en Aften i
                    Venedig havde gjort af en halvsprængt Faarehjærneskal.</p>

                <p> Börne skriver herom: »Hvorledes! Goethe, et rigtbegavet Menneske, en Digter; den
                    Gang i Livets skjønneste Aar [...] han var i Krigsraadet, i Titanernes Lejr,
                    dér, hvor for fyrretyve Aar siden Kongernes frække, men dog ophøjede Kamp mod
                    Folkene begyndte, og til Intet begejstrede dette Skuespil ham, til ingen
                    Kjærlighed, intet Had, ingen Bøn, ingen Forbandelse, til Intet uden <pb n="107"
                    /> nogle Epigrammer, hvilke han selv betragter som for værdiløse til at han kan
                    meddele Læseren dem. Og da de prægtigste Regimenter, de skjønneste Officerer
                    drog ham forbi, frembød der sig intet bedre Stof for hans Betragtning end den
                    sammenlignende Anatomi! Og da han i Venedig spaserede ved Havets Bred — Venedig,
                    et bygget Æventyr af tusind og en Nat; hvor Alt toner og funkler: Natur og
                    Kunst, Menneske og Stat, Fortid og Nutid, Frihed og Herrevælde; hvor selv
                    Tyranni og Mord kun klirre som Lænkerne i en uhyggelig Ballade; Sukkenes Bro, de
                    ti Mænd, det er Tartarus-Scener — Venedig, hvortil jeg sender længselsfulde
                    Blikke, men som jeg ikke kan nærme mig til, fordi det østerrigske Politi ligger
                    paa Lur foran Byen og med sit giftige Slangeblik skræmmer mig tilbage — dér,
                    efter Solnedgang, da Aftenrødmen overstrømmede Hav og Land, og Lysets
                    Purpurbølger sloge sammen over denne Stenmand og farvede ham, den evigt graa, og
                    da maaske Werthers Aand kom over ham, saa han følte, at han endnu havde et
                    Hjerte, at der gaves en Menneskehed om ham, en Gud over ham, og han forfærdedes
                    over sin døde Ungdoms Aand, og Haarene rejste sig paa hans Hoved — da krøb han i
                    sin Angst efter Sædvane, for at blive alle Grublerier kvit ind i en sprængt
                    Faarehjærneskal og holdt sig skjult dér, til der atter kom Nat og Kjøliglied
                    over hans Hjerte! <pb n="108"/> Og den Mand skal jeg ære! den Mand skal jeg
                    elske! Før kaster jeg mig i Støvet for Vitzli-Putzli; før vil jeg slikke
                    Dalai-Lamas Spyt!«</p>

                <p> Visselig skulde Börne ære denne Mand og netop af den Grund, hvorfor han udtaler
                    sin Ringeagt for ham. Thi paa intet Punkt straaler vel hans Hæder mere klart.
                    Medens Börne her røber, at han som alle andre Rejsende i Venedig vilde have
                    kastet sig ud i intetsigende Maaneskins- og Solnedgangssværmerier, vilde have
                    fablet om Sukkenes Bro og Tyranniets Ødelæggelser og Frihedens Velsignelser og
                    Alt, hvad der toner og funkler — stirrede Goethe paa sin Faarehjærneskal. Hvad
                    var der ved den? Den var bristet, og med dette ubevæbnede Seerøje, der trængte
                    ned i Naturens Dybder, ned i Livets inderste Værksted, fra hvilket Tingenes
                    Former udgaa, saa Goethe den store Sandhed, han alt forud havde anet, at
                    samtlige Hjærneknogler vare opstaaede af omdannede Hvirvelknogler, gjorde altsaa
                    for Osteologiens Vedkommende en Opdagelse, der var beslægtet med den, som han da
                    allerede havde nedlagt i sit Skrift om Planternes Metamorfose, grundlagde den
                    filosofiske Anatomi som han havde grundlagt den filosofiske Botanik. Börne
                    begreb ikke, at denne Aand, hvis Livsværk blev en af Grundpillerne i den moderne
                    Verdens Bygning, her ved sin Sans for Enheden i Formernes Forskjellighed, ved
                    sin hellige Enfold, minder om de ældste <pb n="109"/> Ophavsmænd til Oldtidens
                    Videnskab, en Thales, en Heraklit.</p>

                <p> Börnes Angreb paa Goethes Menneskeværd kunne, som man har set, ikke betragtes
                    som ensbetydende med Menzels. De ere aldrig ondskabsfulde, endsige lave. De
                    karakterisere ganske vist Börne selv langt skarpere end de karakterisere Goethe,
                    men de tangere dog nogle Gange saarbare Punkter hos den store Mand, medens de,
                    selv hvor de tale højest mod Omfanget af Börnes Intelligens, aflægge Vidnesbyrd
                    om Renheden af hans Karakter. De have ikke formaaet at anfægte Beundringen for
                    Goethe’s Geni. Det vilde være lige saa urimeligt at maale Goethe med Börnes
                    falske politiske Maalestok fra 1830 som at maale Börne selv med den falske tyske
                    Maalestok fra 1870, som det skér, naar man nutildags stempler ham som den slette
                    Patriot, han ansaa Goethe for. Det var naturligt, nødvendigt, at Börne maatte
                    ringeagte Goethe. Man forstaar hans Ikke-Forstaaen uden at dele hans Uvilje. Og
                    man kan i fuldt Maal vurdere den brusende Pathos og Viddets Spring og skjærende
                    Glimt i hans Skrifter uden nogensinde over hans Prosas sydende og blinkende
                    Kaskader at glemme Udstrækningen og Dybden af det stille Ocean, som hedder
                    Goethe.</p>
            </div>
            <div>
                <head><pb n="110"/> IX. [Börne (1)]</head>

                <p> Börne kulminerer som Forfatter med sine <bibl>Breve fra Paris</bibl>, særligt de
                    første Bind af dette Værk. Bøger var han ikke i Stand til at skrive, end ikke
                    Afhandlinger eller Undersøgelser, og for hans Stemnings- og Tanke-Explosioner
                    laa da ingen Form bedre end Brevformen. Og det er virkelige Breve, ikke
                    Avisartikler, end ikke Korrespondancer, rettede til et Blad, nej Breve, skrevne
                    til en Veninde og fra først af uden Tanke paa Offentliggjørelse, indtil Veninden
                    tog Initiativet og udbad sig Börne’s Minde til forsøgsvis af de modtagne
                    Meddelelser at uddrage hvad der kunde have Interesse for et Publikum.</p>

                <p> Denne Dames Navn var Fru Jeannette Wohl, og hun indtager en meget stor Plads i
                    Börnes Liv, om end maaske ikke en saa stor som han i hendes. Men fra 1816, da
                    han lærte hende at kjende, til sin Død 1837, altsaa i fulde tyve Aar, har han
                    skjænket hende sin Fortrolighed og neppe gjort noget Skridt uden at have
                    raadført sig med hende, paa samme Tid som hans Forfattervirksomhed, hans
                    Helbredstilstand, hans daglige Liv var Midtpunktet i hendes Existens.</p>

                <p> Da de saa hinanden første Gang, var han 30, hun 33 Aar gammel. Hun havde da
                    været gift med en rig Mand, med hvem hun havde levet ulykkeligt, og fra hvem
                    hun, efter at have plejet <pb n="111"/> ham under en langvarig Sygdom, lod sig
                    skille uden at ville modtage nogen Del af hans Formue og uden at ville beholde
                    hans Navn. Levede Börne paa samme Sted som hun, saa læste han Alt for hende,
                    hvad han skrev; levede de i forskjellige Byer, saa var det hende, der snart
                    ansporede ham til Arbejd, ivrig for at han skulde vinde By og sikre sig
                    Uafhængighed, snart atter, naar hun frygtede, han var for flittig, og at hans
                    stadigt vaklende Helbred vilde lide derunder, anraabte ham om ikke at tage sig
                    sine Forpligtelser til Forlæggere saa nær, bønfaldt ham om at unde sig nødvendig
                    Lediggang.</p>

                <p> Bekymret for hans Ære, som hun var, tilbragte hun lange Tider i Angst og
                    Ophidselse, naar hun syntes, han unddrog sig sine Pligter overfor Publikum. Da
                    saaledes Borne havde modtaget Forudbestilling af Abonnenterne paa <bibl>Die
                        Wage</bibl> for dette Tidsskrifts andet Bind, men efter kun at have givet
                    fem Hefter gjorde en længere Pause, fordi han træt af Arbejdet og desuden i
                    stærk Pengeforlegenhed i Øjeblikket søgte mere lønnende Gjerning, holdt hun ham
                    i sine Breve, som han altid ventede i en Spænding, der tidt steg til Feber, med
                    en bekymret Kvindes Opfindsomhed og Udholdenhed i de forskjelligste Vendinger og
                    Former <bibl>Die Wage</bibl> for Øje. Hun beder og truer, hun formaner og
                    driller, hun sender ham <pb n="112"/> fire store Sider, paa hvilke der kun staar
                        <bibl>Die Wage</bibl>.</p>

                <p> Men paa den anden Side er hun ligesaa tidt kun optaget af at adsprede og
                    underholde ham, beskytte ham mod Overanstrengelse og værne om hans gode Humør.
                    Bliver han alvorligt syg langt borte fra hende, sørger hun over ikke at kunne
                    pleje ham, ja er engang fast besluttet paa at sætte sit gode Navn paa Spil
                    derved; hun véd jo ret vel, at Omgivelserne da ikke ville tro paa, det kun er
                    Venskab, der forbinder dem.</p>

                <p> Det var i Virkeligheden en Følelse midt imellem Venskab og Elskov, for hvilken
                    Sproget savner Ord. Iblandt Jeannettes Efterladenskaber fandt man en almindelig
                    Tyendebog, paa hvis Titelblad Börne i November 1818 har skrevet sit Navn og
                    Signalement. Paa det første Blad staar:</p>

                <!-- skema -->

                <p>Traadte i Tjeneste Paa hvor I hvilken Traadte ud</p>

                <p> Hos hvem? naar? lang Tid? Egenskab ? naar ?</p>

                <p>15. Jan. Fru Wohl. For evig. Som Ven. Paa sin 1818. Dødsdag.</p>

                <p> Man kan ikke mere lakonisk udtrykke en livsvarig Hengivenhed udenfor alle
                    legitime Baand. Og de sidste Ord gik bogstaveligt i Opfyldelse, thi Jeanette var
                    det levende Væsen, paa hvis Skikkelse den Døendes sidste Blik hvilede, og til
                        <pb n="113"/> hende rettede han sine sidste Ord: »De har voldt mig megen
                    Glæde.«</p>

                <p> Jeannette Wohl’s — efter Börnes eget Udsagn veltrufne — Billede viser en Kvinde
                    med langligt Ansigt, regelmæssige, tiltalende Træk, høj Pande, sjælfuld, smukt
                    skaaren Mund og noget tindrende Inderligt i Blikket; den stærke Hage tyder paa
                    Energi. Hendes Stemme skal have været ualmindeligt velklingende. Hun har ikke
                    været nogen udpræget original, endmindre nogen produktiv Natur, men hun har
                    været en af de Kvinder, der helt kunne gaa op i Hengivenhed for en Mand. Hun har
                    overfor Börne som Skribent besiddet den for Kvinden saa naturlige Egenskab at
                    indgyde Manden Tillid til sig selv, hun har taget en nedsættende Ytring af ham
                    om egne Evner eller Fortjenester saa ilde op, som var den ble ven sagt af en
                    anden. Hun har været hans Trøst i Menneskeskikkelse. Han havde i hende det
                    Væsen, han kunde stole ubetinget paa, betro Alt uden Fare for nogensinde at
                    misforstaas, endsige forraades eller udleveres, og henvende hele sin
                    Forfattervirksomhed til. Hun var ham en Abbreviatur af det ideale Publikum, for
                    hvilket han skrev.</p>

                <p> I et af sine fortrolige Breve har han erklæret sin Følelse for Jeannette
                    karakteriseret paa et Sted i <bibl>La nouvelle Héloise</bibl>, som lyder: »Det
                    er den rørende Forening af levende Modtagelig<pb n="114"/>hed og uforanderlig
                    Blidhed, det er denne saa ømme Medlidenhed med Andres Lidelser, den sikre
                    Forstand og den udsøgte Smag, hvis Renhed stammer fra Sjælens, det er med ét Ord
                    Følelsernes Ynde, som jeg tilbeder hos Dem.« Og at han ikke udøvede en mindre
                    stærk Tiltrækning end han fornam, det erfarer man, naar man læser, hvorledes
                    Jeannette i 1833 (sytten Aar efter at de stiftede Bekjendtskab) betegner som en
                    fix Idé, en kronisk Sygdom den Sindsbevægelse, hvori hun befinder sig henad
                    Tiden for Postens Ankomst: hun har den Dag maattet afbryde sit Arbejd og lægge
                    sig paa sin Kanapé, og da Brevet kommer, græder hun af Glæde.</p>

                <p> Hun ordner hans Pengeforhold for ham, gjør Beregning over hans Honorarer, hæver
                    hans Politipension til ham; da han engang heftigt attraar en Rejse til Italien,
                    men ikke har Raad, tager hun en Lodseddel i Haab om at vinde Beløbet til ham, og
                    da det skuffes, vil hun sælge sit Klaver, men kan ikke faa Summen ind
                        derfor.<note>Börne skrev, da han erfor det: »Schon viele Menschen sind aus
                        Liebe wahnsinnig geworden, aber aus Menschenliebe ist es noch keiner. Nur
                        Sie waren dazu fähig [...] Es ist ein Glück, dass Sie nie den Mann Ihres
                        Herzens gefunden — Sie können den Wein nicht einmal unter Wasser
                        vertragen!«</note> Og alt dette uden egentlig Erotik. Ja endnu mere troede
                    hendes Venner hende i Stand til at gjøre for <pb n="115"/> ham. Thi da hun fik
                    den Idé, at Börne burde give sine Breve til hende i Trykken, og til en Kusine
                    udtalte den naive Betænkelighed, der var opdukket i hende, om man kunde udgive
                    Breve, hvis Adressat ikke var død, svarede den Adspurgte, at hun tiltroede ret
                    vel Jeannette at ville lade sig begrave blot for at være Dr. Börne nyttig.</p>

                <p> Tidt har de gjort Rejser sammen, undertiden, synes det, boet sammen; men aldrig
                    skiftede deres Forhold Karakter. Det er sandsynligt, at i deres Bekjendtskabs
                    første Tid har Borne søgt at bevæge Veninden til Giftermaal, men Forsøget er da
                    strandet paa hendes, senere af ham delte, Sky for, at Forholdet ved at blive et
                    hverdagsligt Ægteskab skulde tabe i Skjønhed. Uden en, nok saa svag, nok saa
                    lidt bevidst, fysisk Antipathi eller Kulde fra den kvindelige Side eller fra
                    begge synes det dog neppe forklarligt, at Forholdet saa længe holdt sig paa
                    samme Punkt, da begge vare frie og Herrer over deres Person. En ydre Hindring
                    for Ægteskabets Indgaaelse bestod ganske vist deri, at Börne af Konfession var
                    Kristen, Jeannette Jødinde, dennes orthodoxe Moder lidenskabeligt imod Datterens
                    Overgang til Kristendommen og blandet Ægteskab i hine Dage meget vanskeligt at
                    opnaa. Dog var denne Vanskelighed ikke den afgjørende. Jeannette siger selv i
                    sine Breve, at til at ægte Börne udfordres »mere Mod og mere Selvtillid«, end
                    hun har, og vi se ham, hvem vi <pb n="116"/> lærte at kjende som en saa fortabt
                    forelsket Yngling, og som hele Livet led under et skinsygt Temperament, i dette
                    Forhold hurtigt hæve sig til den rene Hengivenheds Højde, saa han jævnligt i
                    Jeannettes Interesse opfordrer hende til at ægte en Mand, der er hende værdig,
                    og grunde et lykkeligt Hjem.<note>Börne skriver i 1821 til hende som Svar paa
                        hendes ovenanførte Ord: Ich schwöre es Ihnen bei dem almächtigen Gott, dass,
                        so heiss ich auch den Wunsch hegte, Sie zu besitzen, und so oft ich ihn auch
                        ausgesprochen, habe ich immer mehr dabei an Ihr Glück als an das meinige
                        gedacht. Meine Liebe zu Ihnen macht mich glücklich; was hatte mir die Ehe
                        mehr geben können, da sie jene nicht vermehren konnte? Ja, ich war immer
                        besorgt, wenn ich es Ihnen auch nicht gestand, die Ehe möchte unser schönes
                        Verhältnis herabziehen in das Leben der gemeinen Wirklichkeit. Aber ich
                        dachte mir, was ich noch denke, <emph>Sie</emph> würden dabei gewinnen und
                        dieses hatte auch mittelbar mein Glück erhöht. Es ist also nichts, was sie
                        abhalten sollte, eine Verbindung mit einem andern Mann zu schliessen. Sie
                        und ich wir verlören nichts dabei.</note></p>

                <p> Hans dristige Ord i et af disse Breve, at han og hun i deres gjensidige saa
                    egenartede Kjærlighed ikke vilde miste noget ved hendes Ægteskab med en Anden,
                    gik ved et Særsyn i Opfyldelse. Da Jeannette i temmelig fremrykket Alder blev
                    greben af en virkelig jordisk Forelskelse og ægtede en betydeligt yngre Mand,
                        <pb n="117"/> var det den tælles Begejstring for Börne, der førte Parret
                    sammen, og i Jeannettes Svar paa Frierbrevet forekommer der en længere Passus om
                    Börne, der i sin simple Veltalenhed er saa karakteristisk, at den ikke tør
                    savnes i denne Analyse af hans Menneskevæsen og Forfatterliv. Hun skriver:</p>

                <p> »Doctoren har Ingen i Verden undtagen mig, jeg er ham Veninde, Søster, Alt hvad
                    Venligt, Deltagende, Velvillende man betegner med disse Navne. Vil De misunde
                    ham det, ham, der ikke har Andet i Livet og har affundet sig med Skjæbnen [...]
                    ja endog føler sig lykkelig derved [...] Jeg kan ikke tænke mig Andet: Doctoren
                    maa kunne være hos os, naar, hvor og saa ofte han vil og for bestandig, hvis han
                    vil det — jeg kan ikke nu sige De, mit Hjerte er for fuldt — kan du tænke dig
                    det anderledes — saa er Alt anderledes, end jeg tænkte mig det. Jeg! Vi! skulde
                    kunne forlade en Mand som Doctoren — han var da en opgivet, fortabt Mand! Heller
                    miste Alt, hellere ophøre at leve end vælte det paa min Samvittighed, ja, jeg
                    kunde ikke engang, om jeg vilde [...] Disse faa Ord, jeg nu har skrevet derom,
                    have sat mig i Skjælven og gjort mig ligbleg. Thi Intet kan ryste mig dybere end
                    blot den svageste Tanke om et Forræderi, om Utroskab mod Troskaben. Saalænge jeg
                    lever, indtil det sidste Aandedræt, vil <pb n="118"/> jeg bevare Börne en
                    Datters Kjærlighed til sin Fader, en Søsters til sin Broder, en Venindes til sin
                    Ven. Hvis du ikke opfatter eller begriber Forholdet, ikke kjender mig — saa er
                    Alt ude og Nat. Jeg kan ikke skrive videre. Det er godt. Nu er det overstaaet.«
                        <note>Alle disse Oplysninger om Jeannette fra Gottlieb Schnapper-Arndts
                        Afhandling: <bibl>Jeannette Straus-Wohl und ihre Beziehungen zu
                        Börne</bibl>. Illustrierte deutsche Monatshefte. April 1887.</note></p>

                <p> Det viste sig, at Straus, Jeannettes tilkommende Mand, i Et og Alt gik ind paa
                    hendes Følemaade, ja delte den. Han blev Börne en trofast Ven. I Sommeren 1838
                    levede Börne fem Maaneder hos Parret i Schweiz. Da de for hans Skyld bosatte sig
                    i Paris, levede Börne sammen med dem fra Slutningen af 1833 til sin Død, om
                    Vinteren i Paris, om Sommeren i Auteuil. Ingen har tilladt sig noget nedsættende
                    Ord om dette Forhold uden Heine paa det usalige Sted i Bogen <bibl>Ludwig
                        Börne</bibl>, som foranledigede Duellen med Straus, hvori Heine blev saaret.
                    Heine har senere af egen Drift slettet Stedet ud. Dog under Ærgrelsen og Sorgen
                    over, hvor stærkt Skriftet om Börne havde skadet hans By, betegnede han gjerne i
                    Samtaler Jeannette som den hæslige Kvinde, der, da han som Tyskernes
                    Yndlingsdigter holdt sit Triumftog, skred tværs over hans Vej, varslende <pb
                        n="119"/> ham Ulykke, og blev Skyld i at han fór tilbage og tabte sin
                    skjønne Laurbærkrans i Skarnet.<note>Alfred Meissner: <bibl>Erinnerungen</bibl>
                        S. 79 ff.</note></p>

                <p> Vistnok glemte Jeannette aldrig Heine hans uundskyldelige Overlast, men Ingen
                    var fjernere end hun fra at være en Megære. Det var næsten sandt, hvad Börne
                    engang skrev til hende, hvis mangelfulde Retskrivning han plejede at gjøre sig
                    lystig over, at i det Brev, han fik den Dag, var der flere Fejl, end hun selv
                    havde, nemlig en.</p>

                <p> Man kan forfølge Börnes politiske Udviklingstrin i hendes Anskuelser. Efter
                    Julirevolutionen er ogsaa hun radikal Demokrat. Som hendes Biograf
                    Schnapper-Arndt fortræffeligt har udtrykt det: hun tænker mest med Börne,
                    undertiden imod Börne, men sjældent uden ham. Fuldt selvstændig synes hun dog at
                    være i sin rent ud glødende Sympathi med det polske Folk under dets Opstand, en
                    Lidenskab, der driver hende til heftige Bebrejdelser mod Börne, for at han i en
                    saadan Tid ogsaa gider skrive om den italienske Opera i Paris. De polske Lemænd,
                    den polske Frihed — ved Siden af det klinger intet Andet. Hun synes, Alle maa
                    hjælpe, selv giver hun sine Værdigjenstande til Polakkerne, og Intet ligner
                    hendes Skamfølelse, da Tyskerne først vise Polens Sag Ligegyldighed, Intet
                    hendes Glæde, da en Storm af Sympathi og Begejstring gaar igjennem det tyske <pb
                        n="120"/> Folk, og hun kan meddele Börne Vidnesbyrdene derom.</p>
            </div>
            <div>
                <head>X. [Börne (2)]</head>

                <p> Oprøret i Polen, der varede fra Vinteren 1830 til Sommeren 1831, var af næsten
                    alle Europas Nationer blevet fulgt med den mest levende Deltagelse. Alle vidste,
                    at hvad der i Polen kjæmpedes om, det var om Enevælde eller Folkefrihed skulde
                    herske i Europa for Fremtiden. Med yderste Spænding agtede man derfor paa de
                    stridende Parters Stilling; enhver Sejr for Polakkerne blev hilst med Jubel,
                    ethvert Nederlag ledsaget af Folkesorg. Henimod Slutningen, da man saa, at
                    Polakkerne ikke vare i Stand til at sejre ved egne Kræfter alene, indløb talrige
                    Adresser fra Undersaatterne til de forskjellige tyske Regjeringer om at staa
                    Polen bi. Tyskerne havde dengang den Egenskab, som Bismarck i senere Tider har
                    bebrejdet dem som en Fejl: at interessere sig næsten mere for fremmede
                    Folkeslags Velfærd end for deres eget, ja det endog hvor fremmed Vel kun kunde
                    kjøbes paa tysk Magtomraades Bekostning. De have under ham aflagt denne Fejl. Da
                    Alt var ude for Polakkerne, stræbte den tyske Befolkning idetmindste at lægge
                    sin Medfølelse for Dagen og vise de polske Tropper paa deres Vandringer gjennem
                    Mellemeuropa til Frankrig saa stort Gjæstevenskab som muligt. Overalt <pb
                        n="121"/> blev de modtagne med Varme; næsten enhver tysk By havde sit
                    Udvalg, der samlede Penge ind til Polakkerne og besørgede deres Viderekommen.
                    Jeannette Wohls Breve til Börne indeholde mange fine og betegnende Træk til
                    denne Sags Historie. Hun fortæller, hvorledes polske Officerer, der ad Pioden
                    kom fra Hanau til Frankfurt am Main, var ledsagede af Enthusiaster derfra, saa
                    de holdt deres Indtog under Musik og Mørserskud fra Skibene. De blev baarne paa
                    stærke Slagterarme gjennem Folkemængden. Man ser af hendes Breve, at saa ofte
                    Tog af Polakker drage igjennem Byen, blottes alle Hoveder paa deres Vej. Byen
                    bekoster deres Ophold paa Hotellerne. Da der i et af dem døer en saaret polsk
                    Officer, følge Tusinder, deriblandt ogsaa Frankfurts Borgermilitær, ham til
                    Graven. En Guldarbejder indfatter en Jernsplint, der har saaret en polsk
                    Officer, som et lille Sværd, besætter det med Diamanter og skjænker ham det.</p>

                <p> Med Polen faldt Bolværket mod den russiske Enevældes Indflydelse i Tyskland.
                    Dets Nederlag var et Nederlag for Folkefrihedens Forkjæmpere i alle Stater.
                    Indtrykket var rystende.</p>

                <p> En Mand, der var bosat i Bremerhafen, da i sin Tid Massemorderen Thomas’s
                    Helvedemaskine sprang, fortalte at umiddelbart efter at han havde hørt Braget af
                    den frygtelige Explosion, fløj gjennem hans aabentstaaende Vindue en afrevet,
                    blodig <pb n="122"/> Haand ind til ham og faldt ned paa Skrivebordet, ved
                    hvilket han sad. Saaledes virkede Warschau’s Indtagelse paa de tyske Skribenter.
                    Det lemlæstede Polens af huggede Haand faldt uden Varsel ned paa Skrivebordet
                    til dem. Heine skriver i sin Indledning til Kahldorfs Bog om Adelen 1831: »Det
                    er mig, mens jeg skriver dette, som sprøjtede Blodet fra Warschau op paa mit
                    Papir, og som hørte jeg Glædesskriget fra Berliner Officerer og Diplomater.«</p>

                <p> De tre Delingsmagter vare rask besluttede paa at benytte Sejren til at overvælde
                    den bestyrtede europæiske Liberalisme, og det paa én Gang i fire Lande: i
                    Tyskland, hvor Forbundsdagen skulde indlede en stærkere Reaktion, og Preussen og
                    Østerrig fuldbyrde den; i Italien, som atter skulde besættes af Østerrig; i
                    Portugal, hvor Don Miguel skulde hjælpes mod sin Broder, og i Nederlandene, hvor
                    Kongen af Holland skulde støttes mod det oprørske Belgien.</p>

                <p> Strax efter den polske Opstands Undertrykkelse rettedes fra Petersborg en Note
                    til de tyske Regjeringer, i hvilken Rusland opfordrede dem til at holde den
                    revolutionære Aandsretning i deres Stater i Tømme og tilbød sin Hjælp dertil.
                    Censuren skjærpedes, liberale Blade og Tidsskrifter undertryktes, medens Kamrene
                    i de sydtyske Stater protesterede, og den frisindede Presse trods alle Advarsler
                    og Trusler hver Dag førte et liden<pb n="123"/>skabeligere og hensynsløsere
                    Sprog. Man havde hidtil nemlig troet paa, at Fyrsterne kun af deres Omgivelser
                    hindredes i at gjøre Folkene alt det Gode, de gjerne vilde. Nu faldt denne Tro
                    til Jorden. Man var i Almindelighed tilbøjelig til den Mening, at de tyske
                    Landes Forening til en eneste konstitutionel og stærkt frisindet Stat var
                    nærforestaaende. Thi politisk lidet fremsynet som man var og oplært i alskøns
                    Optimisme kunde man ikke forestille sig, at en saadan Bevægelse som den,
                    Julirevolutionen havde fremkaldt, kunde hendø uden at afsætte noget politisk
                    Resultat. Liberalismens Forfægtere havde prædiket »Fremskridts«-Ideen som
                    Religion, man troede da, at Fremskridtet ubetinget maatte sejre og selv ethvert
                    Reaktionsforsøg tilsidst komme dette til Gode.</p>

                <p> I denne Stemning modtoges de første Bind af Börnes Pariserbreve, der indbragte
                    ham den store Popularitet. De bleve strax forbudte (November 1831). Forbudet og
                    de Skjældsord, hvormed Börne af Modstandere overvældedes, forøgede den Opsigt,
                    Bogen ved sit Frisprog vakte.</p>

                <p> Stilen er her nu og da humoristisk, hvad den hos Börne tidligere altid var. Dog
                    findes sjældent her den fine, resignerte Humor, som f. Ex. udmærker den typiske
                    Skildring af hans natlige Fængsling og Fangenskabet i Frankfurt 1820: »En
                    Støvleknægt blev mig nægtet for at holde det sørgelige Billed af Trældom fjernt
                    fra mine Øjne. Kniv og Gaffel <pb n="124"/> turde jeg kun bruge i Opsynsmandens
                    Paasyn for ikke at gjøre mig Skade. Skrivetøj og Papir fik jeg først efter
                    gjentagne Bønner, og Papiret blev mig tilmaalt. Man frygtede, min Helbred skulde
                    tage Skade ved altfor megen Stillesidden. Hver Aften undersøgte en Vægter med en
                    Lygte Ovnen for at se, om den røg, for at Røgen ikke skulde genere mine smukke
                    Øjne, og ligeledes Gitret foran Vinduerne, for at ingen Tyv skulde stige ind«
                    osv.</p>

                <p> Det er kun i den allerførste Tid af Opholdet i Paris, da Enthusiasmen over de
                    formentligt indvundne Resultater holder ham i en stadig Glædestilstand, at han
                    endnu spøger let og frit (som f. Ex. over de mange Fyrster Heinrich af Reuss,
                    Greiz, Schleiz, der nu ved Revolutionen i Gera straffes for al den Kval, de i
                    hans Skoletid voldte ham ved at skulle lære deres Numre); snart viger Spøgen ud
                    af hans Brevtone og af den gamle Stil blive kun de energiske, slaaende Lignelser
                    tilbage.</p>

                <p> Grundfølelsen, naar han tænker paa sit Fædreland, er Skam: Englændere og
                    Hollændere, Spaniere og Italienere, Polakker og Grækere have i Julidagene
                    kjæmpet med for Franskmændenes Frihed, der er ét med Folkenes; men ingen
                    Tyskere. Tyskland vil med sin Retspleje, sin Censur, sine Laug snart blive
                    Europas Antikvitetskabinet. Dog værst er ham Loyalitets- og Ydmygheds-Aanden i
                    Tyskland: »Spanierne, Italienerne, Russerne og <pb n="125"/> andre er Slaver; de
                    Folk, som tale den tyske Tunge, er Lakajer. Slaveri gjor kun ulykkelig men
                    fornedrer ikke; dog Tyendeforholdet fornedrer.« (25. Januar 1831.) Ved en
                    international Middag i Paris, hvor Frisindede af alle Folkeslag talte, har han
                    af national Undseelse ikke vovet at rejse sig og tale om Tyskland. Han tænkte,
                    siger han: Polakken, Spanieren, som talte, repræsentere deres Fædreland. »Men
                    hvad repræsenterer jeg, om hvad Daad erindrer jeg? Jeg staar alene, jeg er en
                    Lakaj og bærer, som alle Tyskere, Grev Münch-Bellinghausens Livré«. (14 December
                    1831.)</p>

                <p> I nær Forbindelse med denne Skamfølelse staar en Pirrelighed, en Tilbøjelighed
                    til Indignation over Alt og Alle, der i sin Ubeherskethed gjør et vist Indtryk
                    af Svaghed og Sygnen. Alt er »til at blive rasende over«; Alt, fra det Største
                    til det Mindste, fra Folkenes Langmodighed og Sendrægtighed til at gjøre Oprør,
                    indtil en uartig Skrivelse fra Spontini til Kapellet i Berlin, fra Forslaget til
                    en rundelig Civilliste for Louis Philippe indtil et ufuldstændigt
                        Konservationslexikon.<note>Staaende Udtryk: O es ist zurn Rasendwerden! — o
                        ich habe eine Wuth! — Om Lexikonnet: Eine starke halbe Stunde musste ich das
                        Schreiben unterbrechen, und meine Wuth war grenzenlos.</note> Efterhaanden
                    opsøger han Ærgrelserne som et Næringsstof for sin Indignation. Derfor Vendinger
                        <pb n="126"/> som: »Jeg er fornøjet, thi jeg har ærgret mig,« eller »De kan
                    ikke gjøre mig nogen større Glæde, end naar De meddeler mig tyske Dumheder«.</p>

                <p> Men Skam og Harme drukne i de første Aar efter Julirevolutionen i et Hav af
                    Forhaabninger, brusende som under en Orkan. Han har en Forvisning om den snart
                    kommende Verdensbrand og derpaa følgende Frihedssejr af den Art, som de første
                    Kristne havde om den nærforestaaende Verdensundergang og Dom med Frelse for de
                    Udkaarne og Fordømmelse for de Haardhjærtede. Han er i en Tilstand af
                    Ophidselse, som gjør ham det umuligt at være Tidens Krønikeskriver, men Profet
                    føler han sig kaldet til at være, om det gjordes nødigt tolv Bind
                        igjennem.<note>Was, wo, worauf, womit soll ich schreiben? Der Boden zittert,
                        es zittert der Tisch, das Pult, Hand und Herz zittern und die Geschichte,
                        vom Sturme bewegt, zittert selbst [...] Prophet wollte ich sein, zwölf Bände
                        durch.</note></p>

                <p> Ak, kun de pessimistiske Profeter faa altid, før eller senere, Ret. Og Börne var
                    en optimistisk Profet, en Enthusiast, bestandig lige forfalden til den Naivetet
                    at tro hvad han ønskede. Det franske Exempel har bibragt ham Troen paa, at
                    Reaktionens Time nu er slagen. Han bebrejder sig for Alvor, at han skammer sig
                    ved at kysse denne og hin Franskmands Haand, »den Haand, der har sønderbrudt
                    vore Lænker, givet os Trælle <pb n="127"/> Ridderslaget« (17. September 1830).
                    Og det véd han, at Enden er nær. Karl X havde etsteds lagt en Grundsten. Börne
                    mener i den Anledning, at Kongerne nu skulde ophøre med at gjøre sig latterlige
                    ved endnu bestandig at lægge Grundstene til Bygninger. De skulde heller nagle
                    den sidste Tagsten til Taget. Thi den Tid er nær, hvor de fyrstelige Kokke ville
                    spørge: Til hvem dækker vi vel imorgen? (19. September 1830). Paa Spørgsmaalet
                    om, hvad han venter og tænker, svarer han en Maaned senere med at udtale sin
                    faste Forvisning om, at hele Europa næste Foraar vil staa i Flammer. Han ynker
                    Diplomaterne, har Medlidenhed med dem. Da den polske Opstand bryder ud, tror han
                    vel ikke, det vil lykkes Polakkerne saa let som Belgierne at sætte deres Sag
                    igjennem, da Russerne er saa saare mægtige, men det vil gaa. Og som et Omkvæd
                    kommer den Vending tilbage, at lidt efter lidt ville nu alle Europas Stater
                    frigjøre sig, kun Tyskland vil blive i sin elendige Tilstand. Og dog, stundom
                    ser han ogsaa Tysklands Rejsning for sig. Da Choleraen raser i Moskva, forstaar
                    han Meningen med den, ser Guds Finger deri: »Det er paany Guds nøgne Haand.
                    Fyrsterne blive hindrede i at trække store Hære sammen, og gjør de det dog [...]
                    det aner mig — nej jeg véd det: Pesten vil formaa, hvad Intet hidtil har
                    formaaet; den vil ophidse Jordens trægeste og frygtsomste Folk til at vise <pb
                        n="128"/> Mod.« (3. November 1830.) Efterhaanden stiger ogsaa hans Tro til
                    Polakkernes Sejr, i Kraft af Ræsonnementet, at man sejrer altid, naar man kun
                    har Valget mellem Sejr og Død, og ved Aarsskiftet 1830 er han saa sikker paa
                    Fyrsternes Undergang, at hans »beskedne« Ønske til Veninden for det nye Aar er
                    det, at det maa gaa dem bedre i det end Kejsere og Konger. Han vil sige til sin
                    Tjener: »Hvis en Kejser kommer, saa se ham paa Fingrene og lad ham ikke blive
                    alene i mit Værelse,« og slutter med Forsikringen om at i 1831 vil et Dusin Æg
                    blive kostbarere end et Dusin Fyrster. (26. December 1830.)</p>

                <p> 8. Januar 1831 forklarer han, at naar Polakkerne blot ikke slaas i aaben Mark,
                    er Russerne, »om end nok saa mægtige, fortabte«, desuden antager han endnu, at
                    de Franske ville komme Polen til Hjælp med væbnet Haand; Frankrig var jo
                    vanvittigt (ganz von Sinnen), om det lod denne enestaaende Lejlighed til at
                    svække Rusland gaa ubenyttet forbi. Den 11. Februar er han aldeles sikker i sin
                    Sag: Det bliver bestemt Krig. Han har vel ikke tvivlet en eneste Dag derpaa, men
                    mange vilde ikke tro det, som nu have omvendt sig. Han har Glædesudbrud: atter
                    er der kommet Hjælp til Polakkerne fra oven; man har »temmelig sikre«
                    Efterretninger om, at der er udbrudt Oprør i adskillige russiske Provinser. 6.
                    Marts, da det saa sort nok ud for Polen, har han en ny falsk <pb n="129"/>
                    Efterretning at glæde sig over. Et Pariserhandelshus har faaet den Meddelelse,
                    at Russerne er helt sprængte fra hinanden og »hvad der afgjør Alt«, at
                    Lithauerne have rejst sig i Ryggen paa dem. Han jubler allerede. I Fremtiden vil
                    man true enhver Tyran med Polakkerne, som man truer uartige Børn med
                    Skorstensfejeren. Nikolaj har pralet med, at han skulde rulle Polakkerne sammen
                    som et Nøgle Garn; nu er Nøglet blevet til en Bombe, der har knust ham ! Börne
                    fantaserer endog om Paris’s Illumination i den Anledning. 18. Marts, da han ikke
                    mere kan tro paa hine gunstige Efterretningers Sandhed, er han allerede tilhest
                    paa en ny Chimære: Alt gaar godt; thi nu er i Frankrig selv en ny Omvæltning
                    umiddelbart forestaaende: »Tingenes Stilling her er nu saadan, at jeg hver Dag,
                    ja hver Time venter Udbruddet af en Revolution. Ikke fire Uger kan det vare
                    saaledes ved [...]«</p>

                <p> Det er jo ganske vist et stort Bevis paa Börnes Ærlighed, at han har ladet
                    Veninden gjenoptrykke sine Breve som de flød ham af Pennen uden ringeste Forsøg
                    paa ved en Redaktion at slette eller mildne de Steder, som Kjendsgjerningerne
                    strax gave det kraftigste Dementi. Men det styrker umuligt Tilliden til hans
                    politiske Omdømme. Undertiden bliver Modsigelsen mellem det, som spaas, og det,
                    som sker, saa iøjnefaldende, at Virkningen er komisk. Saaledes fortvivler <pb
                        n="130"/> Börne den 25. December over Lafayettes Ubesluttethed: denne er
                    almægtig, kunde, naar han vilde, sætte Alt igjennem, behøvede kun at true med at
                    nedlægge sin Kommando over Nationalgarden, saa maatte Kongen, Ministrene og
                    Kamrene give efter. Dagen derpaa, den 26. December, meddeler han saa ganske
                    tørt, at man har afsat Lafayette fra hans Kommando, og ikke en Hund har gjøet
                    deraf. — Forunderligt! siger Læseren til sig selv, at en saa lidenskabelig
                    politisk Iagttager aldrig har følt Trang til at gjøre politiske Studier og først
                    dømme efter indvunden Indsigt, men stadigt har nøjedes med og følt sig
                    tilfredsstillet ved det rent feuilletonistiske Stemningsudbrud, som har Ret idag
                    og imorgen kastes i Ovnen.</p>

                <p> Hvad der bestandigt leder Borne vild er den alt berørte paa en Gang naive og
                    fanatiske Optimisme, der altid paany finder en Grund, hvorfor det Slette, der
                    sker, ligefuldt er det Bedste. I Marts 1831 skjælver han for Polakkerne og
                    erklærer sig for fattet paa det Værste. »Men«, fortsætter han, »for Russerne
                    vilde denne Sejr være fordærveligere end alle deres Nederlag. Den hovmodige
                    Nikolaus vilde da blive overmodig og tro at kunne gjøre det af med Frankrig saa
                    let som med Polen.« Hvilken Trøstegrund! — Stadigt haaber Börne paa Revolution i
                    Paris, der skal ryste Tronerne. Men den udebliver. Hurtigt finder han da en
                    Grund, hvorfor denne Frankrigs Ro er Fyrsterne aller<pb n="131"/> farligst. Han
                    skriver (30. November 1831): »I fyrretyve Aar har Frankrig været Europas Krater.
                    Naar det engang ophører at sprude Ild, saa er ingen Trone i Verden sikker én Nat
                    [...] Intet har været fordærveligere for Kongerne end Warschau’s Undergang. Da
                    de have ødelagt et Underværk, tro de nu, at de ogsaa kan gjøre Underværker.« Med
                    andre Ord: Revolution i Paris er god, ingen Revolution er endnu bedre. Polens
                    Sejr vilde været Kongernes Fordærv, Polens Undergang er endnu større Fare for
                    dem.</p>

                <p> Men dette hænger sammen med den besynderligste Kulsvier-Gudstro, der kun en
                    sjælden Gang afbrydes af det tænkende Hoveds Tvivl. I Almindelighed er den
                    Formel, hvori Börne søger Trøst, den, at han stoler paa Gud: Nikolaj rykker med
                    overvældende Magt mod Polakkerne; Borne »forlader sig paa Gud«. — Vel er det kun
                    den polske Adel, der har rejst sig, men Börne »stoler paa Guds Visdom og hans
                    Stedfortræderes Dumhed«. Han er, siger han, klogere end alle de Andre i
                    Frankrig, som han var det i Tyskland; hvorfor? Fordi han »tror paa Gud og
                    Naturen« som de Andre paa Mennesker og Politi.</p>

                <p> Dog undertiden kommer der Slingring i hans Tro. Vi saa, han glædede sig fra
                    først af over Choleraen, saa Guds Finger i dens Komme: den vilde drive endog
                    Tyskerne til Revolution. Kun to Maaneder senere (19. Januar 1831) skildrer <pb
                        n="132"/> han Choleraens virkelige Følger, Folkenes Lamslaaethed, der
                    ødelægger den Smule Frihed, som endnu er tilovers. Dengang hed det: »Hvad hidtil
                    Intet har formaaet, det vil Pesten formaa«; nu stik modsat: »Hvad ingen Kejser
                    af Rusland, ingen Djævel kunde forhindre, det hindrer Pesten.« Og han, som
                    dengang saa «Guds nøgne Haand« i dens Komme, udbryder nu: »Saa komme Klerkene og
                    tale om Guds Straffedom!« Tre Fjerdingaar senere endelig (25. November) hjælper
                    han sig ud af Modsigelsen ved en lige humoristisk og tankeløs Spas: »Sjældent
                    sender Gud en himmelsk Kriminalret ned paa Jorden for at undersøge sine
                    Stedfortræderes Forvaltning, og saa ofte det endnu er sket, er Intet blevet
                    bedret derved. De himmelske Kommissærer var fremmede paa Jorden, gik vild eller
                    lode sig endog bestikke. Det saa vi nyligt med den asiatiske Cholera, som
                    tugtede de Undertrykte istedenfor Undertrykkerne. Gud hjælper blot den, som
                    hjælper sig selv.«<note>Börne III 75, 86, 172; 43, 99, 267.</note></p>

                <p> Kun en eneste Gang, da Polens Undergang synes nærforestaaende (5. Marts 1831),
                    føler man, at Börne for Alvor er bleven usikker paa sit System. Som sædvanligt
                    tumler han med sine Yndlingsord: Gud, Djævelen osv., da Russerne er for stærke.
                    Borne kommer til dette Resultat: »Ikke Guds Visdom, Djævelens Dumhed alene kan
                    endnu <pb n="133"/> redde Polen.« Saa afbryder han sig med et Spørgsmaal: »Ak,
                    gives der da en Gud? Mit Hjerte tvivler endnu ikke, men Ens Hoved kan nok føle
                    sig svagt, og selv om han er til — hvad nytter da en evig Gud det forgjængelige
                    Menneske? Var Gud dødelig som en af os [...] da vilde han regne med Tiden og
                    Livet, vilde ikke øve saa sildig Retfærdighed, ikke først betale de fjerne
                    Efterkommere, hvad deres Forfædre havde at fordre. Friheden kan og vil sejre,
                    før eller senere; men hvorfor sejrer den ikke strax? Den kan sejre en Dag efter
                    Polens Undergang; maa Ens Hjerte ikke briste derover [...] Gives der saa en Gud?
                    Er det at øve Retfærdighed? Vi afsky Menneskeædere, dumme Vilde, der dog kun
                    fortære deres Fjenders Kjød. Men at den hele Nutid med Legeme og Sjæl, med Glæde
                    og Lykke, med alle sine Ønsker og Forhaabninger bliver martret, slagtet og
                    sønderhugget, for at Fremtiden kan blive mæsket med den — dette Menneskeæderi
                    finde vi os i.« (Börne III 159, 60.)</p>

                <p> Faa Dage efter vender han imidlertid tilbage til sin en Gang tilvante Gudstro og
                    sin af alle Skuffelser uanfægtelige Optimisme.</p>

                <p> Nu og da findes i disse Breve rene Kandestøberier — saaledes Fantasierne over
                    Følgen af den Hannoverske Revolte — undertiden Vidnesbyrd om en rent ud enfoldig
                    Lettroenhed som f. Ex. naar Börne lader sig indbilde, at det er Metternich, <pb
                        n="134"/> der har anstiftet Urolighederne i Sydtyskland for at kunne
                    bemægtige sig Bayern, medens Tropperne var optagne, eller endog at Louis
                    Philippes hemmelige Hensigt er den at føre Karl den Tiendes Dynasti tilbage paa
                    Tronen. (Börne III 98, 39, 270.)</p>

                <p> Dog meget ofte forekomme ogsaa Udtalelser, der røbe levende politisk Sans, stort
                    naturligt Skarpblik for den givne Situation og ualmindelig Evne til Anelse om,
                    hvorledes Fremtidens Skjæbner og Opgaver ville forme sig.</p>

                <p> Allerede 9. November 1830, altsaa kun fire Maaneder efter Revolutionen, indser
                    Börne, at hvad der er sket kun er det, at de Industridrivende ere komne til
                    Magten, de, der kun kjende til »Frygt og Penge«, og han er ganske klar over, at
                    da den sidste Revolution ikke har naaet sit Maal, idet Magthaverne ikke ville se
                    andet i den end en Forandring af Dynasti, saa er en ny Revolution nødvendig, »og
                    den udebliver visselig ikke«. En Uge senere udvikler han endog med lige
                    fuldkommen Virkelighedssans og Logik, hvorledes Udviklingen vil foregaa: Da de
                    Industrielle, som femten Aar igjennem have raset mod alt Aristokati, neppe have
                    sejret før de selv ville danne et nyt: et Penge-Aristokrati, en
                    Lykkeridder-Stand, der ikke som den gamle Adel hviler paa et Princip, men paa
                    Forrettigheder knyttede til Ejendommen, saa vil det franske Folk med sin
                    Lidenskab for Lighed ved den næste Omvæltning <pb n="135"/> søge at rokke ved
                    netop det, hvortil Forrettighederne nu blive knyttede: Ejendommen, og man vil
                    komme til at opleve Rædsler, som man i ingen tidligere Revolution har været
                    Vidne til. Börne aner, som man ser, Socialismen som Magt og spaar om Communen.
                    Et Aarstid senere (1. December 1831) er han endog saa sikker i sin Sag, at han
                    bruger Udtrykket: »Den store Krig mellem Fattige og Rige staar mig saa tydeligt
                    for Øje, som levede vi allerede midt i den«, og i dette Tidsrum er han ogsaa
                    trods sit moralske Grundhang naaet til Begrebet om, hvad Hovedsagen er, nemlig
                    at samle Magt bag Retten. Er dette umuligt, bliver Opgaven at røre Hjerterne,
                    gjennemagitere Sindene for sin Sag og forfølge Tyranniet med Spot, Had og
                    Foragt. Hvad der sikkert ikke nytter Noget, det er derimod den bare Ærlighed,
                    det rene Rethaveri. Nej, »Deres Ærlighed ødelægger dem. De tro, det kommer an
                    paa at have Ret, at vise, man har det. Og nu tale de om Friheden som en Advokat
                    for et Stykke Ejendom. Ret som kom det her an paa Grunde!« (1. Februar
                    1831.)</p>

                <p> Alt i Alt er det dog en politisk Sværmer, en Frihedstroende, man i disse Breve
                    har for sig, intet Statsmands-Naturel. Vi møde ikke blot Kjærlighed til det
                    menige Folk, men en Rousseau’sk Beundring for dem, hvem hverken Rigdom eller
                    Kundskaber have »fordærvet«, og til denne Beundring og Kjærlighed svarer et
                    stedse stærkere <pb n="136"/> Had til alle Europas legitime Konger og Fyrster,
                    der altsom Börne med sine Illusioner ogsaa lader ethvert Maadehold falde, stiger
                    til Tilintetgjørelseslyst. »At tænke sig, at med ti Alen Hamp kunde man skaffe
                    Verden Fred, Lykke og Bo.«<note>Und mit zehn Ellen Hanf wäre der Welt Friede,
                        Glück und Ruhe zu geben.</note> Imellem disse Poler: Folkene — Fyrsterne,
                    svinger Börnes politiske Tanke bestandigt; det var Tidsalderens politiske
                    Tankesving. Og Standsningen ved denne Antithese laa saa meget naturligere for
                    ham, som han i sit inderste Væsen var Demokrat, var det i den Grad, at, som han
                    udtrykkeligt selv erklærer, »Menneskekjenderi« altid har været en Ting, hvortil
                    han sporede den største Ulyst. Det at skulle fordybe sig i hvad der skiller de
                    enkelte Mennesker fra hinanden, var ham en Plage som den at skulle læse en
                    altfor fin Skrift. Han holdt sig hellere til Menneskemasser og til Bøger. (3.
                    November 1830.) Intet Under derfor at han mangler den psykologiske Finhed, som
                    vi nødigt savne hos en stor Skribent, men til Gjengjæld har den Samfølelse med
                    hele Nationer, med store Befolkningslag og med en udbredt Læseverden, som giver
                    Muligheden til at elektrisere et Publikum og som kan skabe selv en yderst
                    dristig Forfatter paa en saare udsat Post Popularitet i levende Live.</p>

                <p> Ikke at han bedømmer enkelte Personer uret<pb n="137"/>færdigt eller
                    fordomsfuldt. Tvertimod. Han viser en overlegen Aands rolige Velvilje;
                    undertiden rigtignok ogsaa en borgerlig Sjæls Uvilje mod det altfor
                    Aristokratiske og Overbærenhed mod det altfor Jævne. Da Musset dukker op, sporer
                    han strax Slægtskabet med Heine, der undrer ham hos en Franskmand. I Berlioz
                    skatter han paa Stedet Geniet, endog til Overvurdering, og man véd, hvor
                    isoleret og miskjendt Berlioz stod. Fürst Pückler bedømmer han med Skjønsomhed,
                    uden Varme, men med Blik for hans Fortrin; kun begriber han ej, at Nogen har
                    kunnet tro, dennes saa letskrevne, men i Behandlingsmaaden upoetiske Breve havde
                    Heine til Ophav. Hos Heine selv er længe kun Napoleonsdyrkelsen ham afgjort
                    imod, iøvrigt viser han sig fuld af Paaskjønnelse, ja Beundring.</p>

                <p> Lærerigt er det endvidere at se, hvor overordentlig godlidende Börne forholder
                    sig til Paul de Kock, med hvilken varm Anerkjendelse han taler om ham og hvilken
                    Fornøjelse han har liavt af fulde otte Bind Paul de Kock, som han har havt den
                    Udholdenhed i Træk at gjennemlæse. Det er den naive og tilforladelige Skildring
                    af Pariser Smaaborgernes Liv, som her har forekommet Borne værdifuld. Han roser
                    endda om end halvt i Spøg Kock’s Livsfilosofi; ja han bestiger ved denne lidet
                    passende Lejlighed sin gamle Kjæphest, idet han skriver: »Vel giver han os ikke,
                    som Goethe i <bibl>Wilhelm Meister</bibl>, Lærebreve med Trøfler, men dog en ret
                    kraftig Filo<pb n="138"/>sofi, borgerligt tilberedt.« (3. Marts 1831.) Paul de
                    Kock hævet paa Goethes Bekostning!</p>

                <p> Taler denne sidste Dom nu ikke i nogen høj Grad for Börnes Kunstforstand, saa
                    vidner hans Udtalelser om Talleyrand des højere om hans politiske Intelligens.
                    Strax i 1830 nærer han den største Tillid til Talleyrands Virksomhed for
                    Frankrig i London, og han lader sig ikke forvirre af Pariserhadet imod ham. Han
                    indser klart det Latterlige i de liberale Blades Klageraab over, at Talleyrand
                    som Medarbejder ved Wienerfreden nu vil støtte den hellige Alliance. Han
                    begriber fuldt vel, at den hellige Alliance saa lidt som nogen anden Ting er
                    hellig for Talleyrand. Og lang Tid efter kommer han tilbage til Urimeligheden i
                    Anklagerne mod den kloge Diplomat for at have tjent alle Begjeringer og forraadt
                    dem alle. Fint og rigtigt indvender han, at Talleyrand ikke har forraadt nogen
                    Regjering, kun forladt den og først forladt den, da den var død. Han læser i
                    Talleyrands haarde Aasyn ene og alene Nødvendigheden, indristet som i
                    Bronce.</p>

                <p> Dog Hovedaarsagen til de milde Domme er ikke Bornes Forstand, men hans Hjerte,
                    det Milde i hans Natur, det dybe Hang til kjærlig Opfattelse, som ikke modsiges
                    af hans mange lidenskabelige og hensynsløse Ytringer, der inderst inde ogsaa
                    udsprang af Menneskekjærlighed. Han var simpelt­ hen en kjærlig Sjæl, forsaavidt
                    Kristen af Naturel, <pb n="139"/> af Instinkt. Derfor gik han ogsaa over til
                    Kristen- dommen, livad man taaheligt har lagt ham til Last som Skingjerning.
                    Hans Opfattelse af Kristen- dommen var maaske ikke dyb, men ærlig og ganske
                    individuel.</p>

                <p> Han blev Kristen, fordi han var Demokrat og Humanist. For ham var Kristendommen
                    ikke blot i Almindelighed Jødedommens Fortsættelse og Supplement, men nærmere
                    Humanitetsreligionen og bestemtere »de arme Djævles Religion«. Enhver, der
                    elskede Menneskeheden, var i hans Øjne en Kristen. Og saaledes blev
                    Kristendommen ham da ogsaa Frihedens Religion, navnlig i dens katholske
                    Skikkelse, thi som Katholicisme havde den knækket Romernes Verdensherredømme. Og
                    han ser med sine Sympathier for Polakkerne et Bevis paa Katholicismens
                    frigjørende Kraft i deres Frihedskjærlighed.<note>Das einzige Volk im Norden,
                        das seit dreihundert Jahren nie aufgehört, sich fur die Freiheit zu erheben,
                        ist das polnische, und es blieb katholisch.</note></p>

                <p> Paa Dogmerne tror han vel ikke personligt, sætter heller ikke Kristendommens
                    Væsen i Tro, men ligefuldt er det ham i høj Grad imod, at der rokkes ved
                    Troeslærdommene. Han haaner Saint-Simonismen, fordi den rejser sig mod den
                    kristelige Tro, og han betragter Strauss’s <bibl>Jesu Liv</bibl> ikke blot som
                    en unyttig, men som en skade<pb n="140"/>lig Bog. Saaledes forstaas det, at han
                    i sine sidste Leveaar kunde blive ganske henrevet af en demokratisk Katholik som
                    Lamennais, hvis <bibl>En Troendes Ord</bibl>, der vilde sammensmelte Frihed og
                    Religion, han oversatte og overvurderede. Religiøs Radikalisme, som han fandt
                    den her, det var Trylleformlen, som svarede til de frie og bundne Kræfter i hans
                    egen Sjæl.</p>

                <p> Allerede i de første Bind af Pariserbrevene bevægede Börne sig, som den
                    oppositionelle Stemning i Tyskland, fra Forkjærlighed for Constitutionalisme til
                    Haab om Revolution.</p>

                <p> Ikke et halvt Aars Tid efter deres Udgivelse, i April 1832 udstedte en af
                    Oppositionens Førere, Dr. Siebenpfeiffer, et Opraab til alle tyske Stammer om at
                    mødes til en stor Nationalfest, der skulde afholdes paa Slottet Hambach ved
                    Neustadt an der Hardt den 27. Maj, Aarsdagen for den bayerske Forfatning. Det
                    skulde være en Broderlighedens Fest for Alle, der stræbte efter det tyske
                    Fædrelands Gjenfødelse. Denne Fest syntes dog Rhinkredsens Regjering saa
                    betænkelig, at den forbød den; tillige blev for 26.—28. Maj Adgang til Neustadt
                    og Omegn forment alle Fremmede, og enhver Forsamling af mere end fem Personer
                    forbudt paa Gader og offentlige Steder. Dog Forbuddet vakte en saadan
                    Forbitrelse, at man saa sig nødsaget til at tage det tilbage.</p>

                <p> Fra alle Sider strømmede Folk til Festen. <pb n="141"/> Næsten alle tyske Lande
                    vare repræsenterede; flest indfandt sig dog naturligvis fra Rhinpfalz. Selv
                    Franskmænd kom i stort Antal, og naturligvis manglede det heller ikke paa
                    Polakker. Der var en tredive tusind Mennesker i Alt.</p>

                <p>Börne var kommen fra Paris. Han var den af Gjæsterne, som vakte størst Opsigt.
                    Allerede hans Rejse til Neustadt var et Triumftog. Hvor han kom hen, blev han
                    hilset med Vivat. Fakkeltog og Serenader var Dagens Orden.</p>

                <p> Han skriver fra Freiburg: »Hvilket Indtryk mine Pariserbreve have gjort i
                    Tyskland, troer De neppe. Jeg havde selv ikke ventet det. Meyer, Wurm og Andre
                    have ladet trykke, at jeg ikke mere turde vise mig i Tyskland, jeg vilde blive
                    kastet ud af ethvert hæderligt Selskab. Det er Profeter! Lige siden min Ankomst
                    har jeg oplevet en uafbrudt Hyldest. Mit Værelse bliver aldrig tomt. Jeg har
                    ofte ikke Stole nok til alle de Mennesker, der besøge mig. Jeg var til Hambacher
                    Festen. Næsten alle de Tilstedeværende vilde lære mig at kjende, saa jeg er syg
                    deraf. Naar jeg i Neustadt gik over Gaden, lød det fra Værtshusene, fra de
                    Vogne, som rullede forbi: Leve Börne, Forfatteren af Breve fra Paris!
                    Heidelberger Studenterne bragte mig en Serenade. Alle Patrioterne, Wirth og de
                    øvrige, erklærede, at man skyldte mig den fædrelandske Bevægelse i Tyskland; de
                    Andre var først komne efter mig. <pb n="142"/> Med vaade Øjne trykkede mange mig
                    til deres Bryst og kunde ikke tale af Bevægelse. Her i Freiburg var det ligedan.
                    Studenterne begav sig om Aftenen til mit Hus, sang en Serenade og raabte: Leve
                    Forsvareren af den tyske Frihed! Hvad ville mine Recensenter sige dertil, de der
                    have kaldt mig en daarlig Patriot. Den offentlige Mening lader sig ikke
                    vildlede.« — Humoristisk nok blev ikke desmindre ved Hambacher-Festen hans Uhr
                    stjaalet fra ham.</p>

                <p> Om Morgenen den 27. Maj satte fra Neustadt af det uhyre Tog sig i Bevægelse til
                    Slotsruinen Hambach. Alle var smykkede med sortrødgyldne Farver, og tilsvarende
                    Faner bleve baarne foran. Ogsaa et stort Antal Kvinder med sortrødgyldne Belter
                    fulgte med. Siebenpfeiffer og den bayerske frisindede Journalist Wirth var
                    Hovedtalerne. De fremstilte Folkesuveræniteten som alle Staters Grundlag og
                    stillede Tysklands nærforestaaende Republikanisering i Udsigt. Alle de Taler,
                    der holdtes, udmærkede sig ved største Lidenskabelighed, skildrede Tysklands
                    Fornedrelse som frembragt af Fyrster og Aristokrater i Forening. Wirth udbragte
                    et Leve (som han senere maatte bøde for med langvarigt Fængsel) for »de forenede
                    tyske Fristater« og »det forbundne republikanske Europa« og raabte, idet han
                    svang det Sværd, der var blevet ham overrakt som Æresgave: Forbandede, tre Gange
                    forbandede være Tysklands Fyrster! <pb n="143"/> Hos en Del af Forsamlingen
                    fandt Ordene Anklang. Man raabte: Ned med Fyrsterne! Vaaben! Vaaben!</p>

                <p> Imidlertid, et umiddelbart praktisk Formaal havde man ved Hambacher-Festen
                    ingenlunde for Øje. Ifald Øjeblikket virkeligt var gunstigt — hvad man vel tør
                    betvivle — saa lod man det gunstige Øjeblik gaa ubenyttet hen.</p>

                <p> Heine skriver med lystig og bitter Spot derom: »Jeg vover knap at fortælle det,
                    thi det klinger utroligt, men jeg har Historien fra paalidelig Kilde, nemlig fra
                    en Mand, der er sandhedskærlig Republikaner og selv sad i Hambach i Komiteen,
                    hvor man forhandlede om den Revolution, der skulde begynde; han tilstod mig
                    nemlig i Fortrolighed, at da man kom til Kompetencespørgsmaalet, da man stredes,
                    om de i Hambach tilstedeværende Patrioter nu ogsaa virkelig var kompetente til
                    at begynde en Revolution i hele Tysklands Navn — saa bleve de, som raadede til
                    rask Daad, overstemte af Flertallet, og Afgjørelsen lød: man var ikke
                    kompetent.« Heine kalder det den bedste Historie, han har hørt paa denne Jord;
                    den kan, siger han, faa ham til at glemme alle denne Jammerdals Gjenvordigheder,
                    ja selv efter Døden i Skyggerigets taagede Kjedsomhed vil den kunne opmuntre
                    ham. — Og han trøster Konger og Fyrster: de behøve sandelig ikke at sætte brave
                    Folk i Fængsel, de kan sove roligt, de har Intet at risikere, den tyske
                    Revolution er <pb n="144"/> endnu langt borte, Kompetencespørgsmaalet henstaar
                    uafgjort. (Heine: S. W. XII 153.)</p>

                <p> Börne havde altid været venskabeligt sindet mod Heine, siden han havde gjort
                    hans litterære og personlige Bekjendtskab. Han havde endog i mange Aar talt om
                    ham med Kjærlighed. Han skattede ham efter Fortjeneste som Digter, og han
                    vurderede ham især som en stor Kraft i den universelle Frigjørelses Tjeneste.
                    Hvad Sladder der blev ham overbragt om Heine afviste han med en stor Naturs
                    Kulde overfor Sligt. Uden smaalig Forfængelighed, som han var, rørte det ham
                    ikke, at hans og Heines Navn meget hyppigt nævnedes sammen, og at
                    Sammenligningen med Hensyn til Evner og Talent ikke altid faldt ud til hans egen
                    Fordel. Men Heines <bibl>Franske Tilstande</bibl> stødte og saarede ham,
                    bibragte ham under Læsningen en Misstemning, som han i det sidste Bind af sine
                    Pariserbreve gav Luft, uden Heftighed eller Galde, men i Form af en ret bidende
                    Satire, der rammer Heine som fra oven nedefter og som i ikke faa Læseres Øjne
                    indætsede ham Brændemærket for politisk Karakterløshed.</p>

                <p> Det var i Virkeligheden den dybtgaaende Kontrast mellem de to Kampfællers
                    Naturer, som her kom til Udbrud. Börne begreb den dog ikke i dens Væsen og efter
                    dens Art. For ham stod Modsætningen som den mellem den mandige Naturs Alvor og
                    den drengeagtige Letsind, og hvor det <pb n="145"/> kom højt som Modsætningen
                    mellem Sandhedsdyrkelse paa den ene Side, Form- og Kunstdyrkelse paa den anden.
                    Med sikkert Blik har han paavist nogle af de Barnagtigheder og smaa Snobberier,
                    hvori Heine nu og da kunde gjøre sig skyldig overfor Livets Glimmer ligesom
                    nogle uretfærdige Spotterier overfor ideale Bestræbelser i plumpe og naivt
                    folkelige Former. Börne afskyede jo Rothschild’erne, som Heine var
                    overordentligt imponeret af. Börne, der følte sig hjemløs i Salonerne men hjemme
                    blandt demokratiske Haandværkere, var vel tilpas i de tyske Emigranters
                    Forsamlinger, hvor vilde Planer de end lagde og til hvor upraktiske Foretagender
                    de end samlede Penge ind, medens Heine var ilde tilmode ved de mange
                    Opfordringer til Deltagelse i dette eller hint demokratiske Værk, aldeles ikke
                    egnede sig til Indgaaen af demokratiske Broderforbund, helst trods sine
                    revolutionære Tilbøjeligheder holdt sig for sig selv og paa ingen Maadé vilde
                    være <emph>frére et cochon</emph> med den første den bedste Skare udvandrede
                    Landsmænd.</p>

                <p> I et Brev fra 25. Februar 1833 gjør Börne sig bl. A. lystig over, at Heine
                    finder »en ophøjet Udholdenhed« i den østerrigske Politiks trehundredaarige
                    Umenneskelighed, at han i den af ham selv senere saa frygteligt haanede Kong
                    Ludvig af Bayern ser »en af de ædleste og aandrigste Fyrster, der nogensinde
                    have smykket en Trone« og <pb n="146"/> at han endelig kalder det »dristigt og
                    storartet« af Herrerne Rothschild, at de under Choleraen blev i Paris, medens
                    han finder de tyske Patrioters ubetalte Anstrengelser latterlige. Börne har Ret
                    heri og i Mere uden dog at lægge nogen finere eller dybere Forstaaelse af Heines
                    Naturel for Dagen.</p>

                <p> Atter her stod han som overfor Goethe Ansigt til Ansigt med et Geni, han var ude
                    af Stand til at dømme uhildet, om han end ingenlunde gjorde sin urolige
                    Samtidige Uret i lignende Omfang eller paa samme Maade som sin store
                    Forgjænger.</p>
            </div>
            <div>
                <head>XI. [Heine (1)]</head>

                <p> Ogsaa for Heinrich Heine er, som alt berørt, i det nye tyske Rige Øjeblikket
                    lidet gunstigt. Hvad man har at bebrejde ham er saa Meget, at det ikke lader sig
                    opregne i Korthed: Først hans Kjærlighedsforhold til Frankrig og formentlige
                    eller virkelige Frivolitet. Dernæst hans ugermaniske Oprindelse og Vid, hans
                    Følsomhed, hans Lapseri, hans Kaadhed. Saa den udfordrende Maade, paa hvilken
                    han lagde sit Hedenskab for Dagen. Det nye Tyskland er i religiøs Henseende
                    indifferent, men er det stiltiende, og er i moralsk Henseende disciplineret.
                    Medens i vore Dage i Tyskland de højeste Dyder: Sandhedskærlighed,
                    Selvstændighed, Sjælens Stolthed og Finhed, gjælde langt mindre end
                    Pligtopfyldelse, Korrekthed, Samfundstugt, <pb n="147"/> militært Sving,
                        <emph>Schneidigkeit</emph>, som man siger, var det paa Heines Tid omvendt.
                    Disciplinen var ikke i Pris. Og som Religiøsitet dengang gjaldt mere end
                    Religion, saaledes Menneskelighed mere end Nationalfølelse. Patriotismen var i
                    hin Tid i de Bedstes Øjne en Dyd, de ikke betragtede som ubetinget; de mente, at
                    Retfærdigheden ikke hørte op at være en Dyd, fordi den øvedes mod et fremmed
                    Folk.</p>

                <p> Hos Heine kom til den abstrakt radikale Aandsretning Hadet til Preussen, hvis
                    Fremtid han ikke anede, og hvis Styrke han ikke forstod, denne Preussens Styrke,
                    der ypperligst er anskueliggjort i Carlyle’s Skildring af Frederik den Andens
                    Fader: Evnen til med ædru Strenghed at overvinde Chaos, slaa Vrøvlet ned og
                    administrere. Dette Had var hos Heine nærmere Rhinlænderens Dødsfjendskab mod
                    Preussen. Man mærke disse Strofer til den preussiske Ørn:</p>

                <cit>
                    <quote><lg>
                            <l>Du hässlicher Vogel! wirst du einst</l>
                            <l>Mir in die Hände fallen,</l>
                            <l>So rupfe ich dir die Federn aus</l>
                            <l>Und haue dir ab die Krallen.</l>
                        </lg>
                        <lg>
                            <l>Du sollst mir dann in luft’ger Höh’</l>
                            <l>Auf einer Stange sitzen,</l>
                            <l>Und ich rufe zum lustigen Schiessen herbei</l>
                            <l>Die <emph>rheinischen</emph> Bogenschützen.</l>
                        </lg></quote>
                </cit>

                <p> Paa Wienerkongressen havde Preussen efter lang Vægring overtaget Rhinlandene.
                    Det fik <pb n="148"/> derved istedenfor den Afrunding, det havde haabet paa i
                    Øst, en ganske sønderrevet Skikkelse, og tilmed kom en fra Gammelpreusserne
                    ganske forskjellig Folkestamme under det preussiske Scepter. Dette var den Egn,
                    hvor engang Skillelinjen mellem Kelter og Germaner laa. Her skjød den romerske
                    Militærprovins sig ind. Over dette Land havde senere Præsteherredømmet ruget,
                    saa at i forrige Aarhundrede Frederik den Stores Aand her slet ingen Indflydelse
                    havde havt. Den gamle, møre Klerikalisme stødte da her lige sammen med den
                    franske Revolution, og man hilste de Mænd, der udbredte dens Ideer, med
                    Jubel.</p>

                <p> Gammelpreusserne nærede Uviljens Mistro til Rhinlænderne, og disse gjengjældte
                    denne Følelse med Renter. Preusseren var og blev ved Rhinen noget Fremmed,
                    Uhyggeligt. Om Sønnen, der tjente i Hæren, hed det: »Han er hos Preusserne«.
                    Berlineren bar sig som Embedsmand i Köln eller Düsseldorf overmodigt ad,
                    nedsatte Alt, og Rhinlænderen betragtede længe en Ansættelse i de gamle
                    preussiske Provinser som en Forvisning til Sibirien. Overalt hørte man Klage
                    over Preussernes Mangel paa Evne til at vinde Hjerterne i de Stammer, de havde
                    tilerobret sig.<note>K. Mendelssohn-Bartholdy: <bibl>Preussen und Frankreich zur
                            Zeit der Julirevolution</bibl>. S. XXV ff.</note></p>

                <p> Heine fødes i Aarhundredets Slutning (mellem <pb n="149"/> 1797 og 1799) i
                    Düsseldorf, dengang Hovedstaden i Hertugdømmet Jülich-Cleve-Berg. Byen var i sex
                    Aar besat af franske Revolutionstropper. De drog bort 1801, og Max Josef blev
                    Regent; men i 1806 blev han Konge af Bayern og i hans Sted Joachim Murat
                    Storhertug. Dog allerede 1808 maatte denne afstaa Landet til Kongen af Hollands
                    ældste umyndige Søn, d. v. s. til Napoleon som Drengens Formynder. Landet blev
                    nu helt regjeret efter fransk Mønster, Livegenskab, Lehnsvæsen og Hoveri
                    ophævede, Retsvæsenet omdannet og en ubetinget Religionsfrihed indført, dette en
                    Aarsag til at Napoleon hyldedes af Rhinlandenes jødiske Befolkning som en
                    Frelser fra tusindaarig Undertrykkelse.</p>

                <p> Uden al Tvivl har Berøringen med Datidens dristige og sejrrige Franskmænd
                    bidraget meget til at give Heinrich Heines Aand dens første Sving. Respekten for
                    overleverede Autoriteter fik et tidligt Knæk. Hans medfødte Vid blev udviklet i
                    Retning af hvad Franskmændene kalde <emph>Esprit</emph>. Spiren til hans
                    Napoleonsbeundring blev lagt. Nutildags synes denne Beundring fra Heines Side en
                    næsten isoleret Kjendsgjerning i Aarhundredets tyske Litteratur. Den var saare
                    langt fra at være det.</p>

                <p> Man kan gaa lige tilbage til Wieland og hos ham finde en ligesaa levende
                    Napoleonsbeundring, endog før Historiens Gang havde godkjendt den. Alle<pb
                        n="150"/> rede 1798 erklærer han, at Frankrig nu behøver en Diktator, og at
                    Ingen egner sig dertil uden General Bonaparte, der da var i Ægypten. I 1800
                    spaar han, at Bonaparte vil gjøre sig til Konge, maa gjøre det, og forsvarer ham
                    mod de engelske Blades Angreb. Napoleon, som var bleven underrettet om disse
                    Profetier, underholdt sig af den Grund længe med Wieland i Erfurt 1808.</p>

                <p> Ingen af Aarhundredeskiftets store Tyskere havde kjendt Nationalhad. Uden en
                    Gnist deraf havde Goethe i 1793 gjort Felttoget i Frankrig med som Tilskuer.
                    Schiller havde glædet sig ved sit franske Borgerbrev, tænkt, det maaské engang
                    kunde komme hans Børn til Gode. Knebel, Goethes Ven, havde ønsket at turde
                    besynge Bonapartes Sejre. Goethe saa da ogsaa med stor Sindsro Napoleon slaa
                    Frederik den Andens Rige i Kvas; denne preussiske Stat maatte i hans Øjne tage
                    sig ud som et forbigaaende Fænomen i Tysklands Historie. Han havde været Vidne
                    til Napoleons Opkomst og Sejersløb, havde set ham faa Bugt med det ham,
                    Aristokraten og Evolutionisten, saa forhadte Anarki. Saa lærte han ham selv at
                    kjende midt iblandt hans Marschaller, omgivet af Friskhed, Elskværdighed,
                    Genialitet, Uimodstaaelighed. Det Indtryk, Napoleon personligt gjorde paa ham,
                    var saa stærkt, at det kun forøgede den tidligere nærede Beundring. Derfor
                    gjentog han, selv efter det russiske Felttog, selv under Tysklands Rejsning, <pb
                        n="151"/> sit: »Det nytter ikke noget, Manden er dem for stor.« Først da Alt
                    var ude, gjorde han med sit Festspil i Anledning af Freden en Slags nødtvungen
                    Afbøn.</p>

                <p> Mindre bekjendt end Goethes saa tidt omtalte Forhold til Napoleon er Hegels, der
                    som Heines Lærer og som den Tænker, der stadigt stod for ham som den ypperste,
                    havde en ligesaa uomtvistelig Indflydelse paa ham. Hegel, der var født som
                    Undersaat i det lille, despotisk regjerede Würtemberg og aldrig havde kjendt det
                    at have et Fædreland, hvor stærkt han end længtes derimod, var i Aarhundredets
                    Begyndelse saa opfyldt af Bitterhed over de tyske Tilstande, saa fuld af Harme
                    og Sarkasmer over sine Landsmænds politiske Sløvhed, at han ganske som Goethe
                    kom Napoleon imøde med en Kosmopolits overstrømmende Beundring. Han, som
                    bestandig havde svælget i en tænkt, en fantastisk Forsoning af det Ideale og det
                    Virkelige, havde hele sin Ungdom igjennem savnet Indtrykket af virkelig Magt, da
                    Napoleons Skikkelse traadte ham imøde og begejstrede ham. Som det er blevet sagt
                    om Goethe, at han benyttede Kanontordenen ved Jena til i al Stilhed at ægte
                    Christiane Vulpius, saaledes om Hegel, at han i selve Jena fuldendte sin
                        <bibl>Phänomenologie des Geistes</bibl> under Kanontordenen fra Slaget. Det
                    er sandt, at han netop i hine Dage sendte de sidste Ark af Værket til sin
                    Forlægger, og Modsætningen er <pb n="152"/> slaaende mellem hans uendelige
                    Ligegyldighed for Preussens Undergang og hans lidenskabelige Ængstelse for, at
                    en af de kostbare Manuscriptsendinger i den urolige Tid skal gaa tabt med
                    Posten. Et af de Breve til Forlæggeren, der ledsage Sendingerne, bærer Slagets
                    Datum.</p>

                <p> Det Værk, han under disse Forhold lagde sidste Haand paa, fremstilte
                    Menneskeaandens Udviklingsgang under en ejendommelig Sammenblanding af
                    psykologiske og historiske Synsmaader. Men her skulde Aanden som selvbevidst
                    Aand have naaet sin Fuldendelse, idet den havde forstaaet al Virkelighed som
                    Aandsvirkelighed. Menneskeheden stod efter denne Filosofi nu ved sit Maal; de
                    enkelte dødelige Mennesker, der nu havde naaet til Erkjendelsens højeste
                    Princip, var i Indsigt blevne som Guder, og deres virksomme Liv var nu ogsaa kun
                    den skjønne Udfoldelse af en Tilværelse, som Grækerne tænkte sig Gudernes, fuldt
                    tilfreds og fuldt forsonet. Da Hegel skrev sine sidste Ord, om at
                    Verdenshistorien kun var et muntert Spil af Aanden, der véd sig som Aandsmagt,
                    da holdt Hapoleon til Hest udenfor Jenas Porte.</p>

                <p> Og Hegel saa ham og saa ham med Glæde. »Jeg har,« skriver han fra Jena, »set
                    Kejseren, denne Verdenssjæl. Det er i Virkeligheden en underlig Følelse at se et
                    saadant Individ, der her, concentreret paa et eneste Punkt, siddende paa en
                    Hest, griber ud over Verden og behersker den. <pb n="153"/> Preusserne kunde man
                    ganske vist ikke stille noget bedre Horoskop — men fra Torsdag til Mandag er en
                    saadan Fremgang dog kun tænkelig for denne overordentlige Mand, som det er
                    umuligt ikke at beundre.« Og Hegel beundrer ikke blot ham, men det hele franske
                    Folk. Et Fjerdingaar senere skriver han, at han i Dagens Historie ser det
                    overtydende Bevis for, at Dannelse sejrer over Raahed, Aand over aandlos
                    Forstand. Ja han tilføjer: »Som jeg allerede tilforn har gjort, saadan ønske nu
                    Alle den franske Hær Held, der slet ikke heller kan svigte den under den uhyre
                    Forskjel mellem dens Anførere og Soldater paa den ene Side og deres Fjender paa
                    den anden.« (Haym: <bibl>Hegel und seine Zeit</bibl>.)</p>

                <p> Heine har vistnok ikke ment, at hans Sværmeri for Napoleon trængte til Forsvar;
                    ellers kunde han have beraabt sig paa, at han her til Forgjænger havde den Mand,
                    han kun har omtalt med Ærefrygt som »den store Hegel, den største Filosof, som
                    Tyskland har frembragt siden Leibnitz«, den Mand, om hvem han som en utvivlsom
                    Kjendsgjerning fremfører den højst tvivlsomme Sætning, at »han rager højt op
                    over Kant«, og hvem han kun dadler saa skaansomt og blidt som i denne Vending:
                    »Hegel lod sig krone i Berlin, desværre ogsaa salve en Smule.«</p>

                <p> Dog ikke blot Heines store Forbilleder og Lærere, ogsaa Samtidige af ham som
                    Varnhagen <pb n="154"/> von Ense, der dog havde udgydt sit Blod i Krigen mod
                    Napoleon, nærede den samme Beundring for ham og holdt sig lige saa fri for
                    germanisk Nationalhad. Om vor Baggesen, der i sit Væsen halvtysk gjerne skabede
                    sig mere tysk end Tyskerne, skriver Varnhagen: »Napoleon og Franskmændene hader
                    han paa en ganske modbydelig Maade, indtil Væmmelse heftigt og uden Grund; thi
                    Alt, hvad der er godt hos os Tyske og hvorfor vi skatte os højest, er ham en
                    Gru; det haaber han at faa tvunget ned ved Hjælp af Kant, Jacobi, Voss og
                    Klopstock« — Kant er her øjensynligt nævnt paa Grundlag af det saa lidet tyske
                    kategoriske Imperativ, de øvrige paa Grund af Nationalfølelsens Bornerthed.</p>

                <p> Man ser da, at én og samme Kultus af Napoleon lader sig forfølge hos de Mænd,
                    der have havt størst Indflydelse paa Heines som paa det unge Tysklands
                    Udvikling.</p>

                <p> Den gav sig hos Heine digterisk Udslag adskillige Aar før den blev epidemisk i
                    Frankrig, og naaede hos ham en Højde, som ikke overtræffes hos Beyle eller Hugo.
                    Ja, man kan sige, at dens poetiske Udtryk i Heines berømte Ungdomsdigt <bibl>De
                        to Grenaderer</bibl> (som han efter sin egen Opgivelse har skrevet kun
                    sexten Aar gammel, dog rimeligere i sit nittende Aar) overgaar Alt, hvad der
                    existerer af beslægtet Art i Frankrig selv. End ikke Bérangers Mesterværk
                        <bibl>Souvenirs du peuple</bibl>
                    <pb n="155"/> har en lignende Simpelhed og Storhed, skjønt det bedre end noget
                    andet Digt har givet Napoleonslegenden i det franske Folk et haandgribeligt og
                    rørende Udtryk. I Heines <bibl>Grenaderer</bibl> svarer hver Linjes Rytmik paa
                    det Nøjeste til Stemning og Indhold; de vemodige Jamber: <emph>Der andre sprach:
                        das Lied ist aus</emph>, de ildfulde Anapæster: <emph>Dann reitet mein
                        Kaiser wohl über mein Grab</emph>. Man læser, uden at forstyrres synderligt,
                    hen over Grenaderens umulige Bøn om at faa sit Lig bragt med til Frankrig.
                    Hovedstrofen: <emph>Was schert mich Weib, was schert mich Kind</emph>,
                    Grenaderens Protest mod at føle sig bunden ved Kvinde og Barn, som han har
                    efterladt hjemme, bøder ved sin Vildskab mesterligt paa Romancestilens
                    Følsomhed. Kun tilsyneladende handler dette Digt om Troskaben mod Napoleon
                    alene; det forherliger den glødende Troskab mod Feltherren, uendelig Begejstring
                    for den store Personlighed overhovedet.</p>

                <p> Gaven til at skildre gjennem at fremføre Skikkelser i Lyrik en var fælles for
                    Béranger og Heine. Men Béranger var en Visedigter, Heine et Geni.
                        <bibl>Grenadererne</bibl> begynder, som Heine næsten altid, med det
                    Stilfærdige, Jævne. Intet er ham fjernere end Victor Hugo’s lyriske Tilløb:
                        <emph>Lui! toujours lui!</emph>; han virker ikke ved direkte Fremstilling,
                    men ved Udmaling af det Mindre, det Lille, hvori den store Historie spejler sig,
                    og <pb n="156"/> som afgiver Maalestokken, indtil endelig et Drømmesyns Sværmeri
                    bryder ud af den simple Dialog.</p>

                <p> Var nu end Gjenstanden for denne Dyrkelse den ikke værd, saa er selve Følelsen
                    ikke derfor mindre skjøn, og den er ganske af samme Art, hvor Heine i
                        <bibl>Reisebilder</bibl> skildrer, hvorledes han som Barn saa Napoleon
                    ridende gjennem den hertugelige Have i Düsseldorf. Kapitlet begynder: »Men
                    hvorledes blev jeg ikke tilmode, da jeg saa ham selv, saa ham med højtbenaadede
                    egne Øjne, ham selv, Hosiannah! Kejseren.« Man mærke dette
                        <emph>Hosiannah!</emph> I Ekstasens Øjeblik kommer Barndomserindringen, det
                    gammeltestamentlige Hil- og Jubelraab paa hans Læber. Og hvad tænkte dengang
                    Barnet paa? Paa at det under en Bøde af fem Thaler var forbudt at ride igjennem
                    Alléen. Og se! Kejseren med sit Følge red midt igjennem Alléen — de gysende
                    Træer bøjede sig frem, hvor han kom forbi ...</p>

                <p>Heine gjælder som politisk Digter for revolutionær, og han var det. Men hans
                    politiske Lidenskab er udelukkende rettet mod middelalderlige Tilstande og
                    middelalderlig Tro. Han er for Alvor antiklerikal, men ikke for Alvor
                    demokratisk begejstret. Hans største politiske Digt <bibl>Tyskland, et
                        Vinteræventyr</bibl> giver det fyldigste Vidnesbyrd derom. Virkelig
                    Lidenskab tindes her kun hvor Digterens usynlige Ledsager, Liktoren med den
                    frygtelige Øxe i Kölner Dom sønderslaar Skeletterne af de <pb n="157"/> hellige
                    tre Konger, »Overtroens stakkels Skeletter«. Men i dette store Poem — Heines
                    vægtigste Værk — har man renest udtrykt de politiske Stemninger og Tanker, som
                    fyldte ham, det i tysk Poesi nye Element af det krigerisk Udfordrende og i
                    Nærkamp Stridende. Det fandtes ikke hos Goethe. Han var vel tilsidst
                    gjennemtrængt af »Datidens fuldstændige Værdiløshed«, men han frygtede, at en
                    Omstyrten af Autoriteterne vilde gjøre Alting værre. End ikke hos Schiller havde
                    der kunnet findes noget direkte Forhold til Samtidens Politik. Hans Pathos fik
                    sit Afløb i Frihedsdramer. Men hos Heine findes fra 1830 af altid dette direkte
                    Forhold. Han havde sin Sjæl deri. Og han har her paa alle Punkter været ærlig,
                    selv hvor man har miskjendt Ærligheden hos ham.</p>

                <p> Man efterslaa det Sted i <bibl>Reisebilder</bibl>, der er blevet lagt ham mest
                    til Last som Udtryk for Praleri og Affektation, den Passus, der følger efter
                    Skildringen af Besøget paa Valpladsen ved Marengo: »Det bliver en smuk Dag,
                    raabte min Rejsefælle. — Ja, det bliver en smuk Dag, gjentog i stille Bøn mit
                    Hjerte og skjælvede af Vemod og Glæde. Ja, det bliver en smuk Dag, og
                    Frihedssolen vil gjøre Jorden lykkelig. Der vil blomstre en ny Slægt op, avlet i
                    frie Favntag, ikke i Tvangslejet under de gejstlige Tolderes Kontrol, og med den
                    frie Fødsel ville Menneskene ogsaa faa frie Tanker og frie Følelser, om hvilke
                        <pb n="158"/> vi fødte Trælle ingen Anelse have [...]« og imod Slutningen
                    disse Ord: »Jeg véd ikke, om jeg fortjener, at man lægger en Laurbærkrans paa
                    min Kiste. Hvor meget jeg end har holdt af Poesien, den var mig dog kun et
                    helligt Legetøj, et indviet Middel til himmelske Formaal [...] men et Sværd skal
                    I lægge paa min Kiste, for jeg var en tapper Soldat i Menneskehedens
                    Befrielseskrig.«</p>

                <p> Overalt i tysk Litteraturhistorie, Historie, Æsthetik og Kritik, ikke blot hos
                    Menzel, men hos Goedeke, hos Treitschke, hos Heines Abe og Fordømmer Grisebach,
                    hos den ellers saa fint- dømmende Hehn vil man linde denne Heines po­ litiske
                    Kamp omtalt med dybeste Foragt. Selv Scherer er kold og afvisende. Ja, da den
                    italienske Digter Carducci for nogle Aar siden i en Ode forherligede Heine som
                    Frihedshelt, nedlagde endog Karl Hillebrand, Tysklands bedste Kritiker og Heines
                    tidligere Sekretær, der altid havde talt med Pietet og Beundring om den store
                    Afdøde, en Art Protest: Heine selv havde aldrig taget dette saa højtideligt.</p>

                <p> Sagen er først og fremmest, at Heine manglede »de pathetiske Gebærder«, var for
                    stolt til at anvende dem. Det forvirrer Tyskerne. Men man gjør ham blodig Uret.
                    Dette var og blev den store Pathos i hans Sjæl. Helt har han følt det Digt, som
                    afslutter et Kapitel af <bibl>Romancero</bibl>: <bibl>Enfant perdu</bibl>,
                    skrevet i hans senere Leveaar. Han <pb n="159"/> var virkelig, hvad han her
                    kalder sig, en fremskudt Vedet, en glemt Forpost, prisgivet til Nedskydning. Og
                    naar det i hans efterladte Hymne i Prosa hedder: »Jeg er Sværdet, jeg er
                    Flammen«, saa er det sandt. Der staar endnu den Dag idag Gnister af hans
                    Sværdslag, Lys af hans Flamme. Mange varme sig endnu ved hans Ild.</p>

                <p> Som berørt finder Börne i sine <bibl>Pariserbreve</bibl> Heine inkonsekvent,
                    blødagtig, karakterløs som Politiker. Han bebrejder ham ikke saa meget
                    Selvovervurdering, som at han overhovedet overvurderer de enkelte Menneskers
                    Virksomhed, da efter Börnes Mening Individerne ikke mere nutildags, som i
                    Fortiden, betyde noget. Selv en Voltaire og Rousseau vilde nu ikke være af
                    Betydning. Individerne ere nu kun Folkenes Herolder! Dette glemmer Heine. Og i
                    sin Stræben efter at behage Demokraterne siger saa Heine, at det
                    jesuitisk-aristokratiske Parti i Tyskland bagvasker ham, fordi han dristigt
                    byder Absolutismen Spidsen; men for at indsmigre sig hos Aristokraterne siger
                    han samtidigt, at han har budt Jakobinismen Spidsen, er en god Royalist og altid
                    vil vedblive at være monarkisk sindet.</p>

                <p> Börne forstaar just ikke Spøg. Skjemtende har Heine fortalt om et
                    Pariser-Modemagasin, i hvilket han Somren forud havde sin Gang, og hvor han
                    blandt de otte unge Piger i Butiken med deres otte Elskere — alle sexten af
                    højst <pb n="160"/> farlig republikansk Tænkemaade — var den eneste Royalist.
                    Ordlydende siger han etsteds: »Jeg er ved Gud ingen Republikaner. Jeg véd, at
                    naar Republikanerne sejre, skjære de Halsen over paa mig [...] jeg tilgiver dem
                    iøvrigt gjerne denne Naragtighed.« Börne tilføjer: »Jeg ikke. Republikanere, der
                    var saadanne Narre, at de for at naa deres Maal mente at maatte rydde Heine af
                    Vejen, hørte hjemme i en Daarekiste.«</p>

                <p> Der er i hine Ytringer af Heine Noget, som trods Spøgen bringer Læseren til at
                    studse. Afvexlende Udbrud af den yderste Radikalisme, gjennemgaaende den mest
                    skjærende revolutionære Stemning som Grundakkord — og disse stadigt
                    tilbagevendende Forsikringer om ikke at være Jakobiner, ja end ikke
                    Republikaner.</p>

                <p> Her kræves en Forklaring, Noget, Ingen endnu har forsøgt at give.</p>

                <p> Thi den Forklaring, at Heine var karakterløs, karakterløs i en saadan Grad, at
                    han uafbrudt i det alvorligste Anliggende og med to store Landes Øjne hvilende
                    paa sig slog sig selv paa Munden — den forklarer Intet. Han havde sine
                    Svagheder, sin Forfængelighed, sin Ubefæstethed, der i yderste Kval kunde give
                    sig tilkjende, men den har Intet hermed at gjøre. I alt Væsenligt er han fra
                    først til sidst en sine Principer tro Sjæl. Det er da i Principerne, at
                    Uklarheden her maa ligge.</p>

                <p> Man huske hans trofaste, grænseløse Napoleons<pb n="161"/>kultus. Den giver sig
                    endnu en sidste Gang Luft i <bibl>Vinteræventyret</bibl> i Sørgesangen over den
                    døde Kejser, da hans Kiste fra St. Helena føres ind i Paris:</p>

                <cit>
                    <quote><lg>
                            <l>Die elysäischen Felder entlang</l>
                            <l>Durch des Triumphes Bogen,</l>
                            <l>Wohl durch den Nebel, wohl über den Schnee</l>
                            <l>Kam langsam der Zug gezogen [...]</l>
                        </lg></quote>
                </cit>

                <p>Og husk saa fra <bibl>Reisebilder</bibl> Scenen paa Marengosletten: Russeren, som
                    dér spørger Heine: Er De godt russisk? — og Heine, som svarer: Ja, jeg er godt
                    russisk. — Thi, forklarer han, den uendelige Omskiften af Feltraab og
                    Repræsentanter i den store Verdenskamp har medført, at Revolutionens mest
                    glødende Venner kun i Ruslands Sejr se Verdens Frelse, og maa betragte Kejser
                    Nikolaj som Frihedens Gonfaloniere (ↄ: dens Bannerfører) i Europa. Den russiske
                    Regjering er gjennemtrængt af liberale Ideer, dens Absolutisme er kun et
                    Diktatur, i Kraft af hvilket den vil lade disse Ideer træde ud i Livet osv.</p>

                <p> Fejltagelsen er kolossal i sin Naivetet. Men den er i denne Sammenhæng
                    ligegyldig. Det Interessante er, at var Absolutismen i Rusland dette, saa havde
                    den Heines Medhold og Sympathi, ganske som Napoleons Vælde havde havt den.</p>

                <p> Men man overveje dette! Heine, Radikalismens yderligst gaaende Repræsentant i
                    sin Tidsalders <pb n="162"/> Poesi prisende som Frihedens Bannerfører Nikolaj,
                    Tidsalderens haardeste Tyran. — Er det den samme Mand, der finder en ungdommelig
                    Glæde i altid at bringe Forestillingerne om Konge- eller Kejserværdighed og om
                    Guillotinehug i tæt Idéforbindelse? Man husker Heines Ord til Barbarossa: »Du
                    wirst hier an ein Brett geschnallt — das senkt sich [...]« osv. og
                    Slutningsraabet til den gamle ærværdige Kejser: »Die Republikaner lachen uns aus
                    — seh’n sie an unsrer Spitze — so ein Gespenst mit Scepter und Kron’ [...]« Han
                    sætter altsaa Pris paa Republikanernes Dom, deler i visse Maader deres
                    Standpunkt.</p>

                <p> Eller man mindes det usigeligt vittige Digt <bibl>1649 — 1793 — ?</bibl> der
                    først behandler den korte Justits med Kongerne under den engelske og den franske
                    Revolution, saa spaar om den kommende tyske:</p>

                <cit>
                    <quote><lg>
                            <l>Der Deutsche wird die Majestät</l>
                            <l>Behandeln stels mit Pietät.</l>
                            <l>In einer sechsspännigen Hofkarosse,</l>
                            <l>Schwarz panaschirt und beflort die Rosse —</l>
                            <l>Hock auf dem Bock mit der Trauerpeitsche</l>
                            <l>Der weinende Kutscher — so wird der deutsche</l>
                            <l>Monarch einst naeh dem Richtplatz kutschirt,</l>
                            <l>Und unterthänigst guillotinirt.</l>
                        </lg></quote>
                </cit>

                <p>Er dette nu ikke en Leg med Ord og et Spil med Følelser, saa maa der her gives en
                    Forklaring, en Fortolkning, hvis Nøgle Heine selv ikke har <pb n="163"/> kjendt.
                    Thi at der her er Selvmodsigelse i Ordene, i Ordlyden, det er unegteligt.</p>

                <p> Fortolkningen er den, at Heine var paa én Gang en stor Frihedsdyrker og en
                    udpræget Aristokrat. Han havde al en frihedstørstig Naturs Kjærlighed til
                    Frihed, smægtede efter Frihed, savnede og elskede den af hele sin Sjæl, men han
                    havde paa samme Tid den store Naturs Kjærlighed til menneskelig Storhed og den
                    fine Naturs rent nervøse Rædsel for alt Middelmaadigheds-Regimente.</p>

                <p> Med andre Ord: Der var i Heinrich Heines Sjæl ikke en konservativ Blodsdraabe.
                    Hans Blod var revolutionært. Men der var i hans Sjæl ikke heller en demokratisk
                    Blodsdraabe. Hans Blod var aristokratisk, han vilde se Geniet anerkjendt som
                    Fører og Hersker.</p>

                <p> Han applauderer, naar han i sin historiske Tilbageskuen eller Fremtidsdrøm ser
                    en ussel Konge eller Kejser blive guillotineret. Men han vil give Cæsar hvad
                    Cæsars er. <emph>Apodote ta kaisaros kaisari</emph> er sikkert det af Jesu Ord i
                    det nye Testamente, som har slaaet dybest ned i hans Sind. — Han frygter ikke en
                    Frihedstilstand, mod hvilken Alt, hvad vi hidtil have kjendt af Frihed paa
                    Jorden, er Børneleg, men han troer det ikke muligt, at Gjennemsnitsdannelsens
                    Filister-Idealer bære Frihed i deres Skjød. Han afskyer al Middelmaadighed,
                    ogsaa den liberale, ogsaa den <pb n="164"/> republikanske, som den store
                    Personligheds og den store Friheds Fjende.</p>

                <p> Derfor hans Mistro til de nordamerikanske Fristater, hans ringe Sværmeri for
                    deres Frihed:</p>

                <cit>
                    <quote><lg>
                            <l>Manchmal kommt mir in den Sinn</l>
                            <l>Nach Amerika zu segeln,</l>
                            <l>Nach dem grossen Freiheitsstall,</l>
                            <l>Der bewohnt von Gleichheitsflegeln [...]</l>
                        </lg></quote>
                </cit>

                <p>Naar Heine tilbeder Marseillaisen, saa er det, fordi Sangen er ham den store
                    Revoltes Symbol. Naar han dyrker Napoleon, saa er det, fordi denne er Kongernes
                    og den gamle Verdensordens Ydmyger, og naar han overser alt det Frihedsfjendske
                    hos ham, saa er det, fordi Napoleon staar for ham som Folkets Repræsentant, ren
                    for hvert Stænk af demokratisk Middelmaadighed.</p>

                <p> Det er da kun en enkelt Gang i Mismod, hvor han ikke er sig selv, men taler i
                    udenfra hentede Formler, at Heine kan indlade sig paa at udtale den plebejiske
                    Taabelighed, at de store Individers Betydning er forbi, en Paastand, som i
                    Grunden kun er den borgerlige Misundelses klassiske Udtryk. Paa Bunden af sit
                    Væsen er Heine saa overbevist om det Modsatte, at han kan gaa til den gale
                    Yderlighed, i Nikolaj, al Tvangs forstokkede Repræsentant i Datiden at se
                    Frihedsmændenes Høvding i Europa. Men Nikolaj var idetmindste en Personlighed,
                    en Kraft. Og Heine var Geni nok til at føle, det i sidste Instans ene <pb
                        n="165"/> og alene kommer an paa Personligheder og Kræfter. Tallet gjør det
                    ikke, Monarker gjør det heller ikke, end ikke Monarker i rigeligt Flertal.
                    Derfor Heines evige Løjer med de tre Dusin tyske Monarker.</p>

                <p> Hvad Heine ræddedes for, var maaske først et Liv uden Skjønhed. Den Fourier'ske
                        <emph>Phalanstère</emph>, det store Arbejdshus uden Overflod, hvor Alt er
                    lige til Øllet, og hvor der ingen Plads heller findes til den Overflod, som
                    Kunsten er — syntes ham uundgaaelig i Fremtiden, men tilfredsstillede ham
                    ikke.</p>

                <p> Dog hvad der end mere vakte hans Uvilje var et Liv uden Storhed, med Lighed i
                    Middelmaadighed til Religion, med Hadet til Geniet, til de søgende Aander og til
                    dem, der aabent forkaste nazarensk Askese, til eneste virkelig Moral. Hvad han i
                    lige Grad afskyede var Samfundet, som han kjendte det, regjeret af et Kleresi
                    uden Aand og et Aristokrati uden Finhed, og saa et Samfund, som han forudsaa
                    det, bestaaende af emanciperede Slavesjæle, der kun havde ophørt med det
                    Kryberi, som var deres Instinkt, for at give den Misundelse Tøjlen, som var
                    Kjærnen i al deres Sædelighed.</p>

                <p> Han var visselig <emph>for</emph> Revolutionen mod Ludvig den 16., denne
                    skikkelige Kleinsmed, der var bleven Konge. Dog var han ligesaa vist
                        <emph>for</emph> Cæsar mod Brutus, denne Klodrian af en Aager<pb n="166"
                    />karl, som ikke kunde andet end stikke en Kniv i en stor Mand.</p>

                <p> Han indbildte sig at være Monarkist; han kaldte sig Royalist af Overbevisning,
                    fordi han var cæsarisk sindet og manglede Ordet. Han indbildte sig at være
                    Demokrat, han kaldte sig derfor, fordi han var født som Plebejer, hadede alle
                    uretfærdige Fødselsprivilegier, og følte sig stillet i en evig Opposition til
                    Junkere og Præster. Men i sit inderste Sjæleliv var han konsekvent. Den
                    tilsyneladende Modsigelse i hans politiske Sympathier og Tendenser kom af at han
                    elskede Storhed og Skjønhed saa højt som Frihed og ikke vilde ofre
                    Menneskeslægtens højeste Udvikling paa en uvirkelig Ligheds og virkelig
                    Middelmaadigheds Alter.</p>
            </div>
            <div>
                <head>XII. [Heine (2)]</head>

                <p> Den sandsynligste Datum for Heinrich Heines Fødsel er 13. December 1799. Hans
                    Fader, Samson Heine fra Hannover, havde i sin Ungdom som Proviantmester med
                    Officersrang hos Prins Ernst af Cumberland gjort et Felttog med i Flandern og
                    Brabant, men havde efter sit Ægteskab med Peira (Betty) von Geldern nedsat sig
                    som Kjøbmand i Düsseldorf. Han var en smuk, rolig, gravitetisk Mand, lidet
                    begavet, ogsaa en middelmaadig Kjøbmand, uden Forstand paa Kunst og Poesi, men
                    med en barnagtig Kjærlighed til <pb n="167"/> Uniformer og med noble Passioner:
                    for Spil, Theaterdamer, Hunde og Heste. Han skal have havt tolv Heste med sig,
                    da han flyttede til Düsseldorf. — Moderen, der havde faaet en god Opdragelse og
                    talte fransk og engelsk saa flydende som tysk, var forstandig, sjælfuld,
                    musikalsk, Elev af Rousseau, hvis <bibl>Emil</bibl> hun havde studeret, en
                    Beundrerinde af Goethe, tidligt paa sin Post mod Fordom og Konveniens, og i
                    Modsætning til Faderen, der saa op til Napoleon, lidenskabelig Patriot.
                    Opdragelse var hendes Yndlingstanke, og hun underviste med stor Omhu og
                    Taalmodighed sine Børn. Begge Forældrene vare i religiøs Henseende frisindede,
                    Faderen indifferent, Moderen Deist, dog lode de deres Børn iagttage det
                    gammeldags jødiske Ceremoniel.</p>

                <p> Efter en kort Tid at have besøgt en jødisk Pogeskole, i hvilken maaske Grunden
                    blev lagt til den Bibelkundskab, der er saa hyppigt fremtrædende i Heinrich
                    Heines Skrifter, blev Drengen sat i en af franske Gejstlige, mest Jesuiter,
                    ledet katholsk Undervisningsanstalt, som var indrettet i et tidligere
                    Franciscanerkloster, men hvis Lærere dog var ogsaa verdsligt dannede Mænd. Han
                    havde i Hjemmet havt en lykkelig Barndom, fandt ogsaa i Skolen Venner og
                    Beskyttere, der toge sig af ham, naar han paa Grund af sin Konfession eller sin
                    Spottelyst var truet med Overlast.</p>

                <p> Det tidligst paafaldende Træk hos den til<pb n="168"/> kommende Digter var en
                    stedse tiltagende Nervøsitet, der ytrede sig i, at al Larm var ham forhadt og
                    pinlig. Endog en smuk klangfuld Stemme som hans Søsters, endsige Klaverspil og
                    højrøstet Tale virkede paa ham som Skrig og Støj. Og skarp som hans Hørelse var
                    hans Lugtesans. Tobaksrøg var tidligt ham, som Goethe, en Gru. For Musik havde
                    han ingen Sans, og at danse lærte han aldrig. Femten Aar gammel begyndte han at
                    skrive gode Vers.</p>

                <p> Rhinlandet med dets Livsglæde, men ogsaa med dets Overtro, Sagn og Legender, den
                    katholske Kultus i disse Egne med dens middelalderlige Bygninger og Ceremonier
                    og Valfarter, over hvilke den herskende romantiske Poesi kastede sit forklarende
                    Skjær, Indtrykkene af den israelitiske Afstamning, af Bibelens Poesi og de
                    samtidige Jøders i Undertryktheden avlede Frihedslængsel og Selvironi,
                    Sværmeriet for Franskmændene og Napoleon paa den ene Side og den strax derefter
                    følgende Paavirkning af Tysklands patriotiske Vækkelse, hvilken bragte alle
                    Disciplene i Skolens øverste Klasse, deriblandt Heine, til at melde sig — mest
                    forgjæves — som Frivillige under Frihedskrigen 1813: alle disse ydre Forhold og
                    sjælelige Tildragelser formede og prægede Drengens Sind. Han læste helst store
                    Humorister som Cervantes og Swift. <bibl>Don Quichote</bibl> og <bibl>Gullivers
                        Rejse</bibl> var hans Yndlingsbøger. <pb n="169"/></p>

                <p> I sit sextende Aar havde han en første romantisk Forelskelse i en ligeledes
                    sexten Aar gammel Datter af en Skarpretter, Josefa ved Navn, som boede i Huset
                    hos sin af hele Egnen skyede og frygtede Tante, hvis Mand ogsaa havde været
                    Skarpretter. Heine har beskrevet den unge Pige som selsom og bleg med rytmisk
                    ædle Bevægelser, et fintskaaret Ansigt med store mørke Øjne og blodrødt Haar.
                    Hun kunde mange Folkeviser og lærte ham dem, var efter hans eget Udsagn den
                    første, som vakte hans Sans for Folkepoesien, og øvede overhovedet ved den
                    Skjønhed, der omstraalede hende, og den Uhygge og Rædsel, der omgav hende, en
                    ikke ringe Indflydelse paa den vordende Digter. Man sporer i Heines første Digte
                    en Forkjærlighed for Døds- og Gravtanker, der synes at stamme fra dette ømme
                    Forhold mellem de to Børn. I Heines <bibl>Drømmebilleder</bibl> Nr. 6 synes den
                    Usalighed, for hvilken den i Drømmen aabenbarede unge Kvindes Hengivelse alene
                    kan kjøbes, at symbolisere den Uære, som hang ved Skarpretterens hele Slægt og
                    der virkede som en Forbandelse paa Enhver, der traadte i Forbindelse med
                    den.</p>

                <p> Fra 1816 fortrænges Josefas Billede i Heines Sjæl af en anden ung Piges.
                    Forældrene havde bestemt deres Harry (saaledes skreves Fornavnet oprindeligt)
                    til Kjøbmandsstanden. Rothschildernes glimrende Bane havde gjort et dybt Indtryk
                    paa dem. Man sendte Sønnen først paa en Handels<pb n="170"/> skole i Düsseldorf,
                    saa et Par Maaneder til en Banquier i Frankfurt og anbragte ham dernæst paa et
                    Kontor i Hamburg, hvor en Onkel af ham, den bekjendte Salomon Heine, havde
                    svunget sig op til en Matador i Handelsverdenen, Ved Hjælp af den rige Onkel, af
                    hvem Brodersønnen sit Liv igjennem forblev afhængig, aabnede denne i 1818 under
                    Firmaet »Harry Heine &amp; Comp.« i Hamburg en Kommissionsforretning i engelske
                    Manufakturvarer, der som det var at vente allerede i det følgende Foraar maatte
                    indstille sine Betalinger. I Onkelens Hus fandt Heine imidlertid ikke blot den
                    knarvurne Velgjører, der trods sin Godhed aldrig forstod ham og altid ærgrede
                    sig over ham, men i dennes tredie Datter Amalie Heine den Kvinde, der blev hans
                    Ungdoms Skjæbne, og som han under talrige Navne (Maria, Zuleima, Molly, Eveline,
                    Ottilie og andre) har besunget og forbandet. Hendes Ynde bliver han aldrig træt
                    af at prise; hun straaler i Skjønhedsglans som den, der steg af Bølgernes Skum;
                    hendes Øjne, Læber og Kinder ligne Madonnabilledets i Kölner Dom, hendes Øjne er
                    Violer, hendes Hænder Liljer osv., men det synes, som om hun aldrig har elsket
                    ham. Haabet har han ialtfald med Tiden at kunne vinde hende, et og andet
                    Vidnesbyrd om Velvilje har han maaske ogsaa modtaget, og saa meget synes af hans
                    Digte klart, at hendes Giftermaal med en Anden, en Godsejer fra Königsberg, i
                    Aaret 1821 <pb n="171"/> ramte ham som et Slag og efterhaanden kom til at staa
                    for ham som et utilgiveligt Forræderi.</p>

                <p> Ny Hjælp fra Onkelen satte Heine i Stand til at slaa ind paa den studerende Vej,
                    da han havde vist sig saa uskikket til Kjøbmandsvirksomheden, der var bleven ham
                    i højeste Grad imod. Efter at have oplevet Jødefejden i Hamburg 1819 rejste
                    Heine over Düsseldorf til Bonn for at dyrke det juridiske Studium dér og
                    erhverve sig den juridiske Doctorgrad, som Onkelen fordrede, han skulde
                    tage.</p>

                <p> Universitetet i Bonn, der havde været lukket i flere Aar under det franske
                    Regimente, var da nylig aabnet paany og havde en Række af fortræffelige
                    Professorer; men da netop samtidigt Forfølgelsen af Burschenschafterne og af
                    alle nationale Bevægelser indenfor Studenterverdenen i Kraft af
                    Karlsbader-Beslutningerne begyndte, blev Heine strax ved sin Ankomst til
                    Universitetet i Anledning af en Studenterfest paa Aarsdagen for Slaget ved
                    Leipzig, taget i Forhør og inddraget i en smaalig og frugtesløs politisk Proces,
                    der ikke kunde andet end vække hans mest personlige Afsky for den indbrydende
                    Reaktion. Det Vidnesbyrd, han ved Universitetets Optagelsesprøver i 1819
                    erholdt, lød paa, at han ikke havde lært Græsk, kun havde ringe Indsigt og
                    Øvelse i Latin og ikke havde formaaet at indstille sig til Examen i Mathematik,
                    men at han »ikke var uden alle Kund<pb n="172"/> skaber i Historie« og at »hans
                    tyske Arbejde, skjønt underligt affattet, beviste en god Bestræbelse.«</p>

                <p> Den unge Student i den Fløjels Jakke med Kniplings-Mansketter og Kalvekryds
                    beflittede sig i Klædedragt og Optræden paa en skjødesløs Elegance. Han var af
                    Middelhøjde, bar sit lysebrune H aar temmelig langt om det skjægløse Ansigt,
                    havde regelmæssige Træk, en næsten græsk Næse, blaa Øjne, en stor udtryksfuld
                    Mund, hvis Læber hyppigt fortrak sig til det kolde og spotske Smil, der saa
                    hyppigt omtales i hans Digte, og ualmindeligt smukke, hvide Hænder.</p>

                <p> Han hørte Forelæsninger over det tyske Sprogs Historie, over Tacitus’s
                        <bibl>Germania</bibl>, over <bibl>Niebelungenlied</bibl>, i det Hele paa den
                    ene Side litteraturog kulturhistoriske Foredrag, paa den anden Side juridiske
                    Forelæsninger over Romerret og germanisk Statsret. Af Professorerne udøvede den
                    romantiske Skoles Chef A. W. Schlegel en afgjørende Indflydelse paa den vordende
                    Digter, som forelagde ham sine Vers og i dette Tidsrum skrev sin første Tragedie
                        <bibl>Almansor</bibl>.</p>

                <p> I Slutningen af 1820 drog Heine fra Bonn til Universitetet i Göttingen med gode
                    Forsætter om juridisk Flid, men Staden behagede ham, hvad hans
                        <bibl>Harzreise</bibl> noksom vidner om, kun saare lidet, og da han efter
                    faa Maaneders Ophold i Anledning af en ubetydelig Strid med en anden Student fik
                        <emph>Consilium abeundi</emph>, rejste han 1821 til <pb n="173"/> Berlin.
                    Indført i Varnhagens Hus, Byens aandelige Midtpunkt, hvor Rahel samlede
                    Dannelsens, Talentets og Blodets Aristokrati omkring sig, lærte han snart
                    Blomsten af Berlins bedste Selskab at kjende. I Lutter og Wegeners endnu
                    existerende Vinstue i Behrenstrasse traf han ved Nattetid sammen med Datidens
                    gode Hoveder og geniale Zigeunere, deriblandt Mænd som E. T. A. Hoffmann og
                    Grabbe. Og her lykkedes det ham efter flere frugtesløse Henvendelser at finde en
                    Forlægger, der erklærede sig villig til at udgive hans første Digtsamling og
                    honorere den med fyrretyve Friexemplarer. Den udkom December 1821, gjorde hans
                    Navn bekjendt, næsten berømt, og allerede den fremkaldte baade Efterligninger og
                    Parodier.</p>

                <p> Heine hørte ved Universitetet Datidens ypperste Lærde: Hegel, hvem han med
                    Lidenskab dyrkede, Bopp, den indiske, og Wolff, den klassiske Filolog, samt
                    Juristen Eduard Gans. Med ungdommelig Iver indlod han sig med en Kreds af Mænd,
                    der attraaede en Reform af Jødedommen og tilstræbte at indvie dens Bekjendere i
                    europæisk Kultur. Med ikke mindre ungdommelig Forbitrelse angreb han under det
                    fremmede Kostyme i <bibl>Almansor</bibl> de frafaldne Jøder, der opgave den
                    fælles Sag, og indirekte Kristendommen, der stod for ham som fjendtlig Magt.
                    Tragedien udkom — sammen med Heines andet Begynderarbejde <bibl>William
                        Ratcliff</bibl> — <pb n="174"/> 1823, blev opført, men faldt paa Grund af
                    Racehadet mod Forfatteren igjennem. (G. Karpeles: <bibl>Biographie Heinrich
                        Heine’s</bibl>. 1885.)</p>

                <p> Opholdet i Berlin viste sig ikke fremmende for Heines Brødstudium. Han havde
                    allerede i Hamburg vænnet sig til et ret letfærdigt Levnet, og han fortsatte det
                    her. For at samle sig rejste han i 1823 til Lüneburg til sine Forældre, derfra
                    til Hamburg og paany til Göttingen, hvor han i 1825 disputerede for den
                    juridiske Doctorgrad. Strax derefter lod han sig døbe. Han skiftede Religion,
                    ikke af Overbevisning om Christendommens Sandhed, tværtimod under en levende
                    Følelse af Antipathi mod den og Skam over det Skridt, han foretog, men fordi han
                    vilde gjøre et Forsøg paa at unddrage sig den ydmygende og trykkende Afhængighed
                    af Onkelen og ikke kunde opnaa Indtægter, Livsstilling eller Embed paa andet
                    Vilkaar. Man finder hans Stemninger fra hine Dage gjengivne i det med Urette
                    overroste Brudstykke <bibl>Rabbien fra Bacherach</bibl>, der kun paa enkelte
                    Punkter fortalt med Liv og Kunst i Virkeligheden godtgjør Heines Evneløshed
                    overfor den Opgave at skrive en historisk Roman, men som i sin Slutning ved den
                    Selvskildring, Digteren her under en fremmed Maske har givet, røber Skamfølelsen
                    ved nominelt at være gaaet over til et Troessamfund, der var ham Fjendens Lejr.
                        <pb n="175"/></p>

                <p> I Brevvexlingen mellem Varnhagen og Rahel finder man stænkvis malende Ord om
                    Heines Person og Væsen i hine Dage. Mærkværdigt nok citerer Varnhagen strax
                    første Gang, han omtaler »vor lille Heine«, et Udbrud af Hahel til denne, der er
                    utroligt slaaende, fordi det viser, med hvilket Skarpblik hun har udfundet netop
                    den Digterpersonlighed, med hvem Heine havde Noget tilfælles, og under hvis
                    Paavirkning han delvis befandt sig, men som han paa ingen Maade turde ligne
                    under Straf af som Menneske og Digter at gaa tilgrunde. Udbruddet lyder: »De maa
                    ikke blive nogen Brentano, jeg taaler det ikke!« Rahel skriver humoristisk:
                    Heine maa og skal blive »væsentlig«, selv om han skal prygles dertil. »Menneske,
                    bliv væsentlig!«</p>

                <p> Og hvor godt har ikke Varnhagen selv kjendt ham, hvor fin er ikke den følgende,
                    sex Aar senere Vending i et Brev til Rahel: »Og nu har du foruden de andre kloge
                    og flinke Mennesker, som more dig, ogsaa Heine, den ejendommelige, berejste,
                    friske Heine hos dig! Frisk behøver ikke her at betyde: som han kommer fra
                    Havet; ogsaa nedsaltede Sild kalder man jo netop i denne Egenskab friske.«
                    Næsten i samme Lignelse bevæger sig denne Ytring om Heine som trediveaarig:
                    »Forhaabentlig ser du ham tidt og benytter han Omgangen med dig til sit Bedste.
                    Han maa kon<pb n="176"/> servere sig i en god aandelig Atmosfære; thi der er
                    noget ved ham, som let fordærves.«<note><bibl>Briefwechsel zwischen Varnhagen
                            und Rahel</bibl>: Band VI, 48, 56, 316, 344. Andre interessante
                        Udtalelser om Heine af Rahel er følgende: Heine sehe ich fast nicht; er
                        wälzt sich so in sich herum, sagt, er müsse viel arbeiten, ist fast
                        erstaunt, dass ihm so etwas Reelles als des Vaters Tod, der Mutter Leid
                        dariiber betraf [...] Aussehen thut er gesunder; klagt beinah nicht wieder;
                        aber es ist so manche vorüberfliegende Miene festgestellt zwischen seinen
                        Zügen, die ihnen nicht wohlthut; so im Munde ein Zerren, wenn er spricht,
                        was ich sonst — auch schon — fast als eine kleine Grazie bemerkte, obgleich
                        es nie schön Zeugniss gab. — Von Heine’n wollt ich dir eben schreiben. Das
                        Resumé, was ich heraus habe ist und bleibt sein grosses Talent, welches aber
                        auch in ihm reifen muss, sonst wird’s inhaltsleer und hohlt zur Manier aus.
                        — Varnhagen svarer: Für Heine giebt es nur Ein Heil, er muss Wahrheitsboden
                        gewinnen, auf dem innerlich ganz fest gegründet sein, dann mag er sein
                        Talent in der Welt auf die Streife schicken um Beute zu holen und Muthwillen
                        zu üben. VI 347, 356, 365.</note></p>

                <p> Rahel og Varnhagen bleve de første Forfægtere af Heines Talent. Den ældste
                    rosende Anmeldelse af hans Digte stammer fra hans fine diplomatiske Beskytter.
                    Men man føler ret vel, at Parret har havt et skarpt og bekymret Blik for de
                    Svagheder i hans Karakter, der kunde blive farlige og fordærvelige for de store
                    digteriske Evner.</p>
            </div>
            <div>
                <head><pb n="177"/>XIII. [Heine (3)]</head>

                <p> Den Bog, der i vore Dage er Heines mest populære og til hvilken hans Navn især
                    er knyttet, <bibl>Buch der Lieder</bibl> fra 1827 bestaar af Digtgrupper fra
                    forskjellige Aar og Perioder.</p>
                <p>
                    <bibl>Junge Leiden</bibl> fra 1816—1821 er som den første Gruppe den svageste.
                    Den falder i flere Afdelinger: Drømmebilleder, Sange, Romancer, Sonetter.
                    Indholdet er: Barndomserindringer fra Düsseldorf, søde Minder fra en lykkelig
                    Barndom, Kjærlighed til Moderen, Napoleonskultus, megen katholsk
                    Rhinlandsromantik, Dødningedans med ranglende Knogler paa Kirkegaarde, og
                    alleslags Drømmesyner. Her klinge skjemtende Toner, spøgefulde Klager over den
                    Pengeforlegenhed, der opstaar, naar Dukaterne altfor hurtigt løbe deres Vej, og
                    skjærende Toner, hvis Kilde er Fortvivlelse over de Ydmygelser, Digteren har
                    lidt som begyndende, snart falleret Kjøbmand blandt Pengemændene i Hamburg. Her
                    er fra Studentertiden Udbrud af levende akademisk Venskabsfølelse og af
                    Begejstring for den ved Universitetet og i Litteraturen lige fremragende A. W.
                    Schlegel, dernæst tysk-patriotiske Udbrud i Burschenstilen, som Heine hurtigt
                    forlader. Her er lidenskabelige Udtryk for Geniets Selvfølelse, og her er
                    Elskovs-Sorger og Klager af forskjellig Art, først Elskovsattraa, (efter E. T.
                    A. Hoffmanns Maner) blandet <pb n="178"/> sammen med Kirkegaardsrædsler, dernæst
                    ret sentimentale Veklager over uigjengjældt Kjærlighed, og Udbrud af vild
                    Fortvivlelse over den Falske, der har givet ham Dødsstødet og ved sit Bryllup
                    drikker hans Blod og fortærer hans Hjerte. I et enkelt Digt <bibl>Die
                        Fensterschau</bibl> slaar dog Stemningen undtagelsesvis over i en vis
                    grovkornet Lystighed.</p>

                <p> De ypperste af disse Ungdomsdigte, hvis Form i det Hele er gammeldags, er først
                    de berømte, epigrammatiske fire Linjer, som begynde: »Anfangs wollt’ ich fast
                    verzagen«, det tidligste Exempel paa Sammentrængtheden i Heines Stil, saa et Par
                    af Sonetterne, som ere langt lidenskabeligere end tyske Sonetter ellers, endelig
                    blandt Romancerne <bibl>Belsazer</bibl>, der rimeligvis er paavirket af Byrons
                    Hebræiske Melodier og det allerede omtalte uforlignelige Digt om de to
                    Grenaderer.</p>

                <p>Den næste Afdeling, som fører den besynderlige Titel <bibl>Lyrisk
                        Intermezzo</bibl>, fordi den nemlig 1823 første Gang fremkom som lyrisk
                    Mellemspil mellem de to daarlige Tragedier Almansor og Ratcliff, behandler samme
                    Æmner som det første Afsnit, men i ejendommeligere Former og paa friere
                    kunstnerisk Maade. Udgiveren af <bibl>Buch der Lieder</bibl>s oprindelige Text
                    Ernst Elster har i sin Indledning og en yngre Kritiker Wilhelm Bölsche i et
                    selvstændigt Værk om Heine med megen Skarpsindighed eftervist, at vi her kun
                    sjældent have en direkte Udstrømning for os af <pb n="179"/> den oplevede
                    Kjærlighedssorg, men en Art Erindringsextrakt. I Regelen tumler Digteren her
                    frit med denne gamle Elskovskval, ja leger undertiden med den; derfor af og til
                    det Klikkende i Udtrykket; Læseren troer stundom ikke ret paa Følelsens Alvor,
                    bliver betænkelig overfor de stadige Forsikringer om en dræbende Kummer, under
                    hvilken Livet dog stadigt fortsættes og Kunsten stadigt øves.</p>

                <p> Men det var ganske naturligt, at Heine her paany tyede tilbage til den ene og
                    samme Lidenskab, om den end ikke i Mellemtiden havde faaet frisk Næring. Han
                    havde ikke oplevet nogen senere, der i Styrke eller i Betydning for hans
                    Sjæleliv kunde maale sig med den. Den var og blev den vigtigste Begivenhed i
                    hans Liv. Det synes, som om den Lykke, den i sin Tid havde bragt ham, var saare
                    flygtig; da han første Gang sang om sin Kjærlighed, dvælede han derfor
                    udelukkende ved sin Elskovssorg, Følelsens Uigjengjældthed, Forladtheden,
                    Forræderiet, den Elskedes kolde Grusomhed. Nu, da han stod friere overfor den,
                    meddelte han dens hele virkelige eller omdigtede Historie fra den første Dag af,
                    da den vaagnede til Liv, indtil den Stund, da han var som død for hende, og ikke
                    nok med at han saaledes føjede Følelsens hele Levnetsløb til Katastrofen, men
                    han gav den større Friskhed og Rigdom, idet han omgav ethvert af dens Momenter
                    med en <pb n="180"/> Ramme af Naturliv og Naturstemninger. I
                        <bibl>Drømmebillederne</bibl> herskede bestandig Nat. Her raader Majmaaneds
                    Løvspring og Fuglesang og Stjernelys.</p>

                <p> At nu den oprindelige Ømhed, som den Elskede skal have næret for den Talende,
                    kun er tildigtet, ikke stemmende med de virkelige Forhold, det røber Heine
                    ufrivilligt, naar han udmaler ømme Scener imellem dem. Thi da er Elskeren aldrig
                    besiddende men selv i Omfavnelsens Øjeblik kun længselsfuld:</p>


                <cit>
                    <quote><lg>
                            <l>Lehn deine Wang’ an meine Wang’,</l>
                            <l>Dann fliessen die Thränen zusammen!</l>
                            <l>Und an mein Herz drück fest dein Herz,</l>
                            <l>Dann schlagen zusammen die Flammen!</l>
                        </lg>
                        <lg>
                            <l>Und wenn in die grosse Flamme fliesst</l>
                            <l>Der Strom von unseren Thränen,</l>
                            <l>Und wenn dich mein Arm gewaltig umschliesst —</l>
                            <l><emph>Sterb’ ich vor Liebessehnen</emph>.</l>
                        </lg></quote>
                </cit>

                <p>Denne begunstigede Elsker, der naar Flammerne mødes døer af Længsel, forraader
                    sig som en i Virkeligheden meget utilfredsstillet Elsker.</p>

                <p> Af de rent erotiske Digte er derfor de fortrinligst, der udtrykke
                    Elskovslængsel, og de, som udtrykke et Kjærlighedsforholds vemodige Opløsning.
                    Blandt de ømme og længselsfulde Digte straaler især det yndefulde, østerlandske
                    Digt «Auf Flügeln des Gesanges, Herzliebchen, trag ich dich fort», besnærende
                    ved det skildrede Indiens <pb n="181"/> exotiske Karakter og ved Stemningens
                    fine Inderlighed. Heine længtes til Indien som Goethe til Italien, hørte
                    aandeligt hjemme ved Ganges’ Bredder som Goethe ved Tiberens. Rimeligvis har
                    Bopp ved sine Forelæsninger først vakt hans Sans for dette østlige Drømmeland,
                    men forøvrigt bruger han for at føre det frem den romantiske Æventyrstil, som
                    han tog i Arv, og som han tildannede efter sin Individualitet til Brug for
                    Maleriet af det Fjerne og Lokkende.</p>

                <p>Simpelt skjøn er en Strofe som denne:</p>

                <cit>
                    <quote><lg>
                            <l>Es hüpfen herbei und lauschen</l>
                            <l>Die frommen, klugen Gazell’n</l>
                            <l>Und in der Ferne rauschen</l>
                            <l>Des heiligen Stromes Well’n.</l>
                        </lg>
                    </quote>
                </cit>

                <p>Tager man derimod Strofer som denne:</p>

                <cit>
                    <quote><lg>
                            <l>Dort liegt ein rothblühender Garten</l>
                            <l>Im stillen Mondenschein,</l>
                            <l>Die Lotosblumen erwarten</l>
                            <l>Ihr trautes Schwesterlein,</l>
                        </lg></quote>
                </cit>

                <p>da indeholder den, saa smuk den end er og saa kjælent den klinger, allerede noget
                    af den Unatur, der ikke sjældent møder Læseren i Heines Naturmalerier. Koloriten
                    er stærk, men ikke set; Lokalfarverne gjøre sig gjældende paa den hele Tones
                    Bekostning. Rødtblomstrende er neppe det første Ord, det falder naturligt at
                    male en Have med, naar den ses i Maaneskin. Omtrent med samme Effekt paa den
                    naturlige Virknings Bekost<pb n="182"/> ning hedder det senere i Digtet
                        <bibl>Abenddämmerung</bibl>: »Gegenüber am Fenster sassen
                        <emph>Rosengesichter</emph> dämmernd und <emph>mond</emph>beglänzt«. Og
                    Vendingen, at Lotosblomsterne i den Elskede vente deres kjære Søster, er lidt af
                    en gammeldags Kompliment midt i det rige Gangesbilled. Det er omtrent den samme
                    Vending, som forekommer i denne Strofe:</p>

                <cit>
                    <quote><lg>
                            <l>Es flüstern und sprechen die Blumen</l>
                            <l>Und schau’n mitleidig mich an:</l>
                            <l>Sei unsrer Schwester nicht böse,</l>
                            <l>Du trauriger, blasser Mann!</l>
                        </lg></quote>
                </cit>

                <p>Der er heri en Madrigalstil, som Heine i modnere Aar kommer ganske udover.</p>

                <p> Ogsaa en anden af Stroferne i dette saa stemningsfulde Gangesdigt har
                    Ejendommeligheder, som pege tilbage mod Heines Oprindelse fra den romantiske
                    Skole med dens vilkaarlige Naturopfattelse:</p>

                <cit>
                    <quote><lg>
                            <l>Die Veilchen kichern und kosen</l>
                            <l>Und schau’n nach den Sternen empor.</l>
                        </lg></quote>
                </cit>

                <p>At Violerne kjærtegne hinanden er allerede ret dristigt; det minder om H. C.
                    Andersens fortryllede Haver; men at de fnise, er sikkert for meget af det Gode.
                    Det er den Stil, Emile Zola senere slaar ind paa i Skildringen af sin Have
                    Paradou.</p>

                <p> I samme Aand som denne Sang har Heine digtet den følgende om Lotosblomsten, der
                    ængstes for Solens Pragt, en yderst yndefuld Digtning, i al Blomsteruskyld
                    sanseligt smeltende som faa <pb n="183"/> andre Poesier. Her er den
                    sanseligt-sjælelige Attraa næsten drevet nd i Hysteri, idet Digteren ikke nøjes
                    med at lade Lotoskalken blomstre og gløde og lyse og dufte og skjælve, men
                    endogsaa græde, idet dens Elsker Maanen vækker den med sine
                        Straaler<note>Smlgn.: W. Kirchbach: „Heine’s Dichterwerkstatt“ i
                            <bibl>Magazin für die Litteratur</bibl>. Jahrgang 57, Nr. 18, 19,
                        20.</note>.</p>

                <p> Næst efter disse attraaende Digte ere de opgivende, som udtrykke Elskovslivets
                    Ophør, de mest følte. Det ypperste Exempel er Digtet Nr. 59 i
                        <bibl>Intermezzo</bibl>, der i sin første Strofe skildrer, hvorledes en
                    Stjerne, Elskovsstjernen, falder ned fra Himlen, i sin anden, hvordan
                    Æbleblomsternes Blade falde fra Træerne, og i sin tredje, hvorledes en Svane
                    synker i sin Bølgegrav, indtil Alt samles i Slutningsstrofen:</p>

                <cit>
                    <quote><lg>
                            <l>Es ist so still und dunkel!</l>
                            <l>Verweht ist Blatt und Blüth’,</l>
                            <l>Der Stern ist knisternd zerstoben,</l>
                            <l>Verklungen ist das Schwanenlied.</l>
                        </lg></quote>
                </cit>

                <p> Meget betegnende for Heine er det, at saa stemningsrigt Digtet end er, gjøre
                    intet af de tre Naturskuespil, som fremføres, Indtryk af det Oplevede. De staa
                    der som vilkaarligt sammenbragte Symboler.</p>

                <p> Mellem disse Sværmerier har han saa indstrøet Digte af helt forskjellig Art, der
                    dreje sig om meget lettere Kjærlighedsforhold. De dristigere <pb n="184"/>
                    iblandt dem har han udeladt af Samlingen <bibl>Buch der Lieder</bibl>, saaledes
                    det dog ret uskyldige:</p>

                <cit>
                    <quote><lg>
                            <l>Du sollst mich liebend umschliessen,</l>
                            <l>Geliebtes schönes Weib!</l>
                            <l>Umschling mich mit Armen und Füssen</l>
                            <l>Und mit dem geschmeidigen Leib!</l>
                        </lg></quote>
                </cit>

                <p>andre har han beholdt, saaledes <bibl>Die Welt ist dumm, die Welt ist
                        blind</bibl> med dets Udmaling af Armenes Blødhed og Kyssenes Brand. Men der
                    er ogsaa andre epigrammatiske Strofer af alvorlig, lidenskabelig Karakter, som
                    f. Ex. den bekjendte <bibl>Ich hab’ dich geliebet und liebe dich noch</bibl>.
                    endelig har han her med en frivillig for Effektens Skyld opsøgt Trivialitet i
                    Ordvalget almindeliggjort den Livsskjæbne, der gjorde ham til erotisk Digter, i
                    det mod Heines Vane generaliserende Digt, der er blevet saa berømt: <bibl>Ein
                        Jüngling liebt ein Mädchen; die hat einen andern erwählt</bibl>.</p>

                <p> Efter dette Afsnit følger Samlingen <bibl>Heimkehr</bibl>, skrevet 1823—24 i
                    Hamburg og Kuxhaven. Ordet »Heimkehr« betyder Gjensynet af Hamburg, hvor
                    Digterens Kjærlighedsroman var foregaaet, og hvor ved Skuet af de kjendte Steder
                    alle Hjertets Saar sprang op paany. Og til dette fremherskende Thema i Samlingen
                    slutter sig et andet, det første Skue af Havet, som hidtil var ubesunget i tysk
                    Poesi.</p>

                <p> Her blande sig nu med Klagerne over den Tabte, hvilke fremkaldtes af de
                    Omgivelser, hvori <pb n="185"/> hin gamle Tragoedie havde spillet, nye Indtryk
                    og Billeder. Først bryder den fordums Lidenskab med Vælde frem paany; han ruger
                    atter over den gamle Kval, han er ilde tilmode i Byen, hvor Husene synes ham at
                    falde ned i Hovedet paa ham og end mere i de Sale, hvor hun lovede ham Troskab.
                    Det Nye i disse Sange om ulykkelig Kjærlighed er det stadigt lige heftige og
                    vilde Had, som her flammer over Elskovs-Lykkens Grav.</p>

                <p> Men paa Rejsen har Digteren truffet den Elskedes Familie, og den yngre Søster
                    ligner ganske den Elskede, især naar hun ler, og hun har de samme Øjne, der have
                    gjort ham saa ulykkelig. I et Brev af 23. August 1823 taler han til sin bedste
                    Ven om, at »en ny Daarskab er bleven podet paa den gamle«. Det er lykkedes Ernst
                    Elster ved omhyggeligt Studium af Breve og Digte at eftervise, hvorledes hos
                    Heinrich tydeligt nok en Lidenskab for Amalie Heines otte Aar yngre Søster
                    Therese paa dette Tidspunkt afløste den første Kjærlighed, der havde faaet et
                    saa utilfredsstillende Udfald. Heftig har den nye Lidenskab været, men efter al
                    Sandsynlighed lige saa uigjengjældt som den første Ungdomspassion. Derfor de
                    bekjendte Linjer:</p>

                <cit>
                    <quote><lg>
                            <l>Wer zum ersten Male liebt,</l>
                            <l>Sei’s auch glücklos, ist ein Gott;</l>
                            <l>Aber wer zum zweiten Male</l>
                            <l>Glücklos liebt, der ist ein Narr.</l>
                        </lg></quote>
                </cit>

                <cit>
                    <quote><lg>
                            <pb n="186"/>
                            <l>Ich, ein solcher Narr, ich liebe</l>
                            <l>Wieder ohne Gegenliebe;</l>
                            <l>Sonne, Mond und Sterne lachen,</l>
                            <l>Und ich lache mit — und sterbe.</l>
                        </lg></quote>
                </cit>

                <p> I Aaret 1828 forlovede og giftede Therese Heine sig med en Dr. jur. Adolf Halle,
                    og man har blandt Heines efterladte Digte fundet bidende Spottevers over Brudgom
                    og Bryllup. Han havde jo den uridderlige Poetvane at hævne sig ved Spotterier,
                    hvor han blev afvist. Men Digtene i <bibl>Heimkehr</bibl> indeholde ikke, hvor
                    Therese er ment, den Bitterhed og det Had, som hyppigt kommer frem hos Heine
                    overfor den ældre Søster. Han priser Thereses Skjønhed, hendes dejlige Øjne,
                    hendes Renhed: hun er som en Blomst; han beder til hende som Andre til Paul og
                    Peter eller Madonna; og han kjæmper mod sine Følelser, ræddes for denne nye
                    Kjærlighed. Baade Stolthed og Skyhed forbyde ham at erklære sig; det var endog
                    bedst for hende, om hun ikke elskede ham; han har stundom selv søgt at forhindre
                    Elskovens Opstaaen i hendes Sjæl; men nu, da det er lykkedes ham saa let,
                    trænger Ønsket om hendes Kjærlighed sig dog atter frem. Han er for stolt til at
                    tale om sin Lidenskab og om sin Kval, han spøger og spotter, medens han
                    indvendigt forbløder sig, men hun forstaar ham ikke, ser ikke at hans Hjerte
                    skjælver og brister. Derfor disse Vers: </p>

                <cit>
                    <quote><lg>
                            <pb n="187"/>
                            <l>O, dieser Mund ist gar zu stolz</l>
                            <l>Und kann nur küssen und scherzen;</l>
                            <l>Er spräche vielleicht ein höhnisch Wort,</l>
                            <l>Während ich sterbe vor Schmerzen.</l>
                        </lg></quote>
                </cit>

                <p> Men Dødstruslen er denne Gang ikke ment bogstaveligt. Thi i et andet Digt hedder
                    det oprigtigt:</p>

                <cit>
                    <quote><lg>
                            <l>Glaub’ nicht, dass ich mich erschiesse,</l>
                            <l>Wie schlimm auch die Sachen steh’n!</l>
                            <l>Das Alles, meine Süsse,</l>
                            <l>Ist mir schon einmal gescheh’n.</l>
                        </lg></quote>
                </cit>

                <p> Og dog har han ogsaa denne Gang følt dybt og lidt meget. Saa underligt det
                    klinger, Kusine-Kjærligheden, dette i Reglen kun første og foreløbige Stadium
                    paa Banen, denne blotte Indvielse til det egentlige erotiske Liv<note><lg>
                            <l>Aux près de l’enfance on ceuille</l>
                            <l>Les petites amourettes</l>
                            <l>Qu’on jette au vent feuille à feuille</l>
                            <l>Ainsi que des pâquerettes</l>
                            <l>On ceuille dans ces prairies</l>
                            <l>Les voisines, les cousines,</l>
                            <l>Les amourettes fleuries</l>
                            <l>Et qui n’ont pas de racines.</l>
                            <l rend="right">Richepin.</l>
                        </lg></note>, er den eneste alvorlige og ikke ganske flygtige Lidenskab, den
                    unge Heine har kjendt. Og selv i Manddommens Aar naaede ingen senere Følelse paa
                    langt nær Styrken af denne ungdommelige Dobbeltpassion for <pb n="188"/> to
                    Søstre, af hvilke den andens Type gjenkaldte ham den førstes.</p>

                <p> Mellem de følelsesfulde Poesier, som forholde sig til dette Stykke Sjælehistorie
                    har Heine saa ligesom i <bibl>Intermezzo</bibl> indflettet Smaadigte om mindre
                    alvorlige Forelskelser, Eventyr fra Universitetsbyerne, som han havde besøgt, ja
                    endog Vers om ganske platte og betalte erotiske Glæder. Af <bibl>Buch der
                        Lieder</bibl> udelod han adskillige af de anstødeligere, som oprindeligt
                    havde deres Plads i <bibl>Heimkehr</bibl>, saaledes det morsomme, men
                    frække:</p>

                <cit>
                    <quote><lg>
                            <l>Blamier mich nicht, mein schönes Kind,</l>
                            <l>Und grüss mich nicht unter den Linden;</l>
                            <l>Wenn wir nachher zu Hause sind,</l>
                            <l>Wird sich schon Alles finden.</l>
                        </lg></quote>
                </cit>

                <p>— ja selv saadanne muntre og overmodige Vers som dette:</p>

                <cit>
                    <quote><lg>
                            <l>Himmlisch war’s, wenn ich bezwang</l>
                            <l>Meine sündige Begier:</l>
                            <l>Aber wenn mir’s nicht gelang,</l>
                            <l>Hatt’ ich doch ein gross Plaisier.</l>
                        </lg></quote>
                </cit>

                <p> Mest fremtrædende i denne Afdeling er vistnok Dobbeltevnen til Sang og Maleri.
                    Foruden sin Evne til det lyriske Udbrud, der i sin blandede Lidenskabelighed er
                    som Hjertets ukunstlede Skrig hos det moderne Menneske, lægger han her en
                    særegen malerisk Begavelse for Dagen, figurdan<pb n="189"/>nende ved Lys og
                    Skygge og Farver uden Konturer.</p>

                <p> Der er Scenen i den stille Præstegaard med den opløste, stridige, fortvivlede
                    Familie (Der bleiche, herbstliche Halbmond). Sønnen vil blive Landevejsrøver,
                    Datteren sælge sig til Greven. Saa levende denne Scene end er gjengivet, hører
                    den ikke til de bedste; der er for megen gammeldags Romantik i Indfaldet med den
                    døde Fader i det sorte Ornat, der staar udenfor og banker paa Vinduet. Ganske
                    mesterligt er derimod det næste Digt (Das ist ein schlechtes Wetter), i hvilket
                    vi se den gamle Morlille om Aftenen sent i Mørke og Uvejr rokke med sin Lygte
                    tværs over Gaden for at kjøbe ind til sin store kjønne Datter, som ligger hjemme
                    i Lænestolen og blinker søvnigt med Øjnene mod Lyset, medens de gyldne Lokker
                    falde ned over det yndige Ansigt — det virker som et gammelt hollandsk
                    Maleri.</p>

                <p> Dog end skjønnere er den Gruppe af otte Digte, som er udsprungen af Opholdet i
                    Kuxhaven. <bibl>Wir sassen am Fischerhause</bibl> er et lille Vidunder af
                    kunstnerisk Kraft; denne Samtale med Pigerne udenfor Fiskerhytten, i hvilken det
                    fjerne Indien og det yderste Thule ere malte med saa ganske faa Ord: Ved Ganges
                    dufter og lyser det, Kjæmpetræer staa i Blomst og smukke, stille Mennesker knæle
                    for Lotosblomster. I Lapland er der smudsige Folk, smaa, med platte Hoveder og
                    brede Munde; <pb n="190"/> de sidde paa Hug om Ilden og bage sig Fisk og kvække
                    og skrige.</p>

                <p> Saa er der lystige Digte om løse Pigebørn som hende, han søger i hele Byen og
                    finder i et Pragthotel, eller hende, i hvis Hjerte blaa Husarer laa i
                    Indkvartering.</p>

                <p> Endelig er der enkelte epigrammatiske Vers, som alle Mennesker nu kunne udenad,
                    men som have sat ondt Blod imod Heine og som have forarget. Saaledes især det
                    berømte:</p>

                <cit>
                    <quote><lg>
                            <l>Selten habt ihr mich verstanden,</l>
                            <l>Selten auch verstand ich euch,</l>
                            <l>Nur wenn wir im Koth uns fanden,</l>
                            <l>So verstanden wir uns gleich.</l>
                        </lg></quote>
                </cit>

                <p> Det er ubegribeligt, at man nogensinde har kunnet betragte denne Strofe som en
                    Tilstaaelse af smudsige Instinkter. Den snærter jo kun dem, der søge lige ned
                    til ethvert anstødeligt eller slibrigt Sted i en Bog som Soen søger til Pølen,
                    og slaa sig ned deri. At Heine ikke her tænker paa nogen Indrømmelse i Retning
                    af at have villet appellere til Læserens sanselige Drift eller cyniske
                    Tilbøjelighed viser bedst det følgende Digt, der umiddelbart slutter sig til
                    hine Linjer, og som begynder:</p>

                <cit>
                    <quote><lg>
                            <l>Doch die Kastraten klagten,</l>
                            <l>Als ich meine Stimme erhob;</l>
                            <l>Sie klagten und sie sagten:</l>
                            <l>Ich sänge viel zu grob.</l>
                        </lg></quote>
                </cit>

                <p><pb n="191"/> Han kunde ikke utvetydigere hævde, at han, hvor han har været
                    ligefrem, drøj eller cynisk, kun har fulgt sit moderne Hang til
                    Virkelighedstroskab, sin Uvilje mod romantiserende Besmykkelse, sin uvilkaarlige
                    Drift hen imod den skjærende Livssandhed.</p>

                <p> Ikke mere moralsk Berettigelse har den almindelige Klage over hvad Julian
                    Schmidt engang har kaldt Gemenheden i Heines Tankespring fra det Sublime til det
                    Lave. Et typisk Exempel paa disse Omslag i Stil og Stemning er Digtet
                        <bibl>Freden</bibl> i Nordsøpoesiernes Gruppe, i hvilket Heine ser Jesus som
                    Fredsfyrste under Havblikket skridende kjæmpestor i sin hvide Klædning over Land
                    og Hav. Hans Hoved rager op i Himlen; som Hjerte i Brystet har han Solen, den
                    røde, flammende Sol, og hans Solhjerte sender sine lysende, varmende Straaler
                    over Land og Hav. Saa afbrydes pludselig Stemningen ved Fremkaldelsen af en
                    elendig, forhyklet Stymper i Berlin, paa hvem han tænker, En, der er svag i
                    Hoved og Lænder, stærk i Troen — hvad vilde han ikke give for at kunne hitte paa
                    slige Billeder og saaledes fromle sig frem til Hofraad i den fromme By ved Spree
                    — hvor vilde han da ikke drømme om Gagetillæg af hundrede Thaler Kurant!</p>

                <p> Sikkert nok har Heine her fordærvet den smukke Vision for sin Læser. Han har
                    slaaet sit Digt itu; han har sprængt sin Melodi ved grima<pb n="192"/> cerende
                    Disharmonier; men dog forstaar man ret vel, at det første Syn hos en Digter med
                    det moderne Livs Erfaring ukunstlet har hidkaldt det andet, og i ethvert
                    Tilfælde er det uberettiget at tale om denne Idéforbindelse, dette
                    »Tankespring«, som Symptom paa Sindelagets Lavhed. Meget træffende og rigtigt
                    har Wilhelm Bölsche om dette Punkt bemærket, at Ingen har beskyldt Goethe for
                    lav Tænkemaade af den Grund, at hos ham umiddelbart efter Fausts
                    Troesbekjendelse til Gretchen følger Mefistofeles’ Spotterier (<bibl>Heinrich
                        Heine</bibl> S. 106). Og dog er Forskjellen her kun den, at Sværmeriet og
                    Cynismen ere lagte to Personer i Munden, istedenfor at i det lyriske Digt Poeten
                    direkte overtager Ansvaret for begge Dele.</p>

                <p> I Slutningen af denne Cyclus forekomme et Par ganske ualmindeligt følte og
                    fuldendte Digte, der allerede ved Rimenes hos Heine særegne Stilling skille sig
                    ud fra Smaadigtenes Mængde. Det ene <bibl>Dämmernd liegt der Sommerabend</bibl>,
                    som skildrer den skjønne Alfepige, der i Maaneskinnet bader sig i Bækken, er
                    henaandet og duftfyldt som et Landskab af Corot. Det andet staar allerede ved
                    den rytmiske Behandling ene blandt Smaastykkerne i <bibl>Heimkehr</bibl>. Det er
                    dette sjælfuldt fantastiske Digt:</p>


                <cit>
                    <quote><lg>
                            <l>Der Tod, das ist die kühle Nacht,</l>
                            <l>Das Leben ist der schwüle Tag,</l>
                            <l>Es dunkelt schon, mich schläfert,</l>
                            <l>Der Tag hat mich mild’ gemacht.</l>
                        </lg>
                        <lg>
                            <pb n="193"/>
                            <l>Ueber mein Bett erhebt sich ein Baum,</l>
                            <l>Drinn singt die junge Nachtigall,</l>
                            <l>Sie singt von lauter Liebe,</l>
                            <l>Ich hör’ es sogar im Traum.</l>
                        </lg></quote>
                </cit>

                <p><bibl>Harzrejsen</bibl>, den næste Afdeling (1824), indeholder de dejlige
                    Bjergmandsdigte, som undfangedes paa en Fodrejse, ved hvilken Heine søgte
                    Forfriskning efter de juridiske Studier i Gottingen. Her er yndefulde Billeder
                    af Bjergegne og Bjergmandsinteriører og en med henrivende Overmod vedligeholdt
                    aandfuld og kjæk Selvlovprisnings-Stemning. Det smukke, vidfulde Digt om
                    Ridderne af den hellige Aand har vel udfoldet sig over Motivet fra
                    Katechisationsscenen i <bibl>Faust</bibl>, men besidder en Oprindelighed, der
                    har gjort det populært Jorden over.</p>

                <p> Saa sluttes <bibl>Buch der Lieder</bibl> med <bibl>Nordsø-Digtene</bibl>,
                    skrevne efter et dobbelt Ophold paa Norderney i stærke, frie Rytmer (1825 og
                    26). Der er heri først og fremmest en Natursans, som i tysk Poesi betegner en ny
                    Erobring.</p>

                <p> I Forholdet til Naturen syntes Goethe at have udtømt Alt. Hans Kjærlighed til
                    alt Liv i Naturen, hans Slægtskabsfølelse med Dyr og Planter, hans Fornemmelse
                    af at Mennesket i sit Væsen er ét med de andre Væsner og hans Anskuelse af
                    Altets Enhed under vexlende Former i evig Omskiften — denne Gave til at opløse
                    Naturen helt i Følelse var hans første Ejendommelighed. Den afløstes eller
                        fuld<pb n="194"/> stændiggjordes snart ved hans Evne til at iagttage og
                    gjengive Naturscenerne uden at underlægge dem sine egne Følelser. Han studerer
                    Naturen, bliver Iagttager og Forsker og hans stedse mere dybtgaaende Anskuelse,
                    hans geniale Blik gjør ham paa to Hovedomraader til epokegjørende Opdager. Vi se
                    ham gjennemløbe alle en stor Sjæls Stadier overfor Naturen, det følsomme, det
                    religiøst-pantheistiske og den digterisk-videnskabelige Anskuelses, tilsidst
                    klamrende sig saa stærkt til det sanselige Indtryk, at han af al Magt trænger
                    det Sjælelige som forstyrrende tilbage. Hans Synsmaade bliver stedse mere
                    positiv og virkelighedskjær. »Jeg frygter ikke den Bebrejdelse,« siger han i sin
                    Afhandling om Graniten, »at det skulde være en Modsigelsens Aand, der har ført
                    mig fra Iagttagelse og Skildring af det menneskelige Hjerte, den yngste,
                    mangfoldigste, bevægeligste, foranderligste Del af Skabningen, den, som det er
                    lettest at ryste og rokke, til Iagttagelsen af Naturens ældste, fasteste,
                    dybeste, urokkeligste Søn« <note>Goethe: Werke. 33. Bind. S. CLXIV.</note>. Han
                    mener Graniten.</p>

                <p> I hvad Retning var det da endnu muligt for en tysk Digter at lægge genial
                    Naturfølelse for Dagen? Fra Menneskehjertet til Graniten havde Goethe omspændt
                    Alt.</p>

                <p> Kun et eneste Omraade var levnet. Goethe havde aldrig besunget Havet. Som næsten
                        fyrre<pb n="195"/> tyveaarig saa han det i Venedig første Gang. Han var paa
                    Lido. »Jeg hørte,« skriver han, »en stærk Larm; det var Havet, og jeg saa det
                    snart. Det gik højt mod Stranden, idet det trak sig tilbage. Det var Middag og
                    Ebbe. Saa har jeg da nu ogsaa set Havet med mine Øjne,« og længere hen staar den
                    korte Sætning: »Havet er dog et stort Syn.« Det var Alt, hvad der fra Goethes
                    Haand forelaa om Havet.</p>

                <p> I Heines <bibl>Nordsødigte</bibl> bruser Havet for første Gang i tysk Poesi med
                    sin Friskhed og i sin Vælde. Her er for første Gang Muslinger i Sandet og Maager
                    i Luften. Havet males i Storm og i Stille, det skildres fra Stranden og fra
                    Skibet, ved Dag og Nat, med den Fred, der kan ligge udbredt derover, og i
                    Uvejrsraseri, med de skjønne Drømmerier og med den Søsyge, det fremkalder, og
                    fra dets Bund stiger og over dets Flade svæver en hel Kreds af mythiske
                    Skikkelser, gamle og nye, gamle, der ere bievne omformede til nye, en undertiden
                    pathetisk, hyppigere burlesk Verden af Guder og Gudinder, Tritoner og Okeanider.
                    Og dog er der forholdsvis lidet af Skildring; Digterens egne Erindringer, Sorger
                    og Forhaabninger er det, som fylder disse Digte. Og det er hans dybe Længsel
                    efter at aande frit, som har istemmet det berømte Udraab, hvormed titusind
                    Grækere efter den lange, forfærdelige Marsch hilste deres Hjem<pb n="196"/>
                    stavns Element: Thalatta! Thalatta! — vær hilset af mig, du evige Hav!</p>

                <p> Der er imellem disse Digte nogle af Heines skjønneste og uforglemmeligste: først
                    den humoristisk-frivole Idyl <bibl>Nat ved Stranden</bibl>. Digterens Besøg hos
                    den smukke Fiskerpige med det mesterlige Billede af hendes Skikkelse, som den
                    sidder bøjet foran Ilden:</p>

                <cit>
                    <quote><lg>
                            <l>Dass die flackernd rothen Lichter</l>
                            <l>Zauberlieblich wiederstrahlen</l>
                            <l>Auf das glühende Antlitz,</l>
                            <l>Auf die zarte, weisse Schulter,</l>
                            <l>Die rührend hervorlauscht</l>
                            <l>Aus dem groben, grauen Hemde,</l>
                            <l>Und auf die kleine, sorgsame Hand,</l>
                            <l>Die das Unterröckchen fester bindet</l>
                            <l>Um die feine Hüfte.</l>
                        </lg></quote>
                </cit>

                <p>dernæst det ved lyrisk Sving enestaaende Digt <bibl>Erklæring</bibl> til hin
                    Agnes, hvis Navn Digteren vil skrive i Lueskrift paa Himlens natlige Hvælving
                    med en Gran fra Norge, dyppet i Ætnas Krater, saa det i sin fyndige Knaphed
                    beundringsværdige Tankepoem <bibl>Spørgsmaal</bibl>, som giver et Begreb om de
                    Stemninger, i hvilke Heine fattede det dumdristige Forsæt at skrive en
                        <bibl>Faust</bibl> efter Goethe’s, en Plan, han endda ikke betænkte sig paa
                    at meddele den store Olding selv, under sit Besøg i Weimar. I enkelte af disse
                    Nordsødigte, ogsaa iblandt de selvnedsættende eller selvspottende, raader et
                        Selv<pb n="197"/> behag, som støder fra. Iblandt dem, som ere helt frie
                    derfor, maa nævnes det mesterlige, rent humoristiske Digt <bibl>I Havn</bibl>,
                    den udødelige Fantasi fra Raadhuskjælderen i Bremen, i hvilken den næsten indtil
                    Totalafholdenhed ædru Heine har givet det mest henrivende Billede af et genialt
                    Menneskes lystige Rus.</p>
            </div>
            <div>
                <head>XIV. [Heine (4)]</head>

                <p> Det er umuligt for en Nordbo, i modnere Aar og med en nogenlunde sikker
                    kunstnerisk Dannelse at fordybe sig i Heinrich Heines Lyrik uden at føle sig
                    stødt tilbage af Træk og Vendinger, der allerede tidligt hos ham bleve til
                    livløs Maner. De romanske Folk føle ikke dette. Hyppigt hører man
                    kunstforstandige Mænd af de romanske Nationer sammenligne Heines Lyrik med selve
                    Goethe’s, og foretrække den som mere plastisk og mere spirituel. For romanske
                    Læsere er Goethe i Reglen uigjennemsigtig; om Heine sige Franskmændene: <emph>On
                        y voit mieux</emph>. De føle ikke, at hos Goethe er Ordene alle Tider Sag;
                    hos Heine ikke sjældent færdige Sætstykker, som indskydes, bag hvilke der ikke
                    ligger noget Syn, nogen Virkelighedsanskuelse, men som anvendes til at fremvirke
                    en vis poetisk Effekt. Faa Poeter have som Heine misbrugt Liljehænderne,
                    Rosenkinderne og Violøjnene — disse monstrøse Farveklatter — til Skildring af
                    kvindelig Skjønhed, eller Foraarets forskjellige Attributer, Blomsterne, <pb
                        n="198"/> der dufte, Nattergalen, der slaar ved Dag som ved Nat, til
                    Besyngen af den skjønne Maaned Maj. Særligt er Nattergalen under hans Behandling
                    bleven en rent heraldisk Fugl i Kjærlighedens Vaabenskjold.</p>

                <p> Hos Goethe er alle Ord Billeder, derfor behøver han saa faa Billeder i Ordets
                    udtrykkelige Forstand. Hos Heine ere Ordene hvert Øjeblik Allegorier uden
                    Anskuelighed og uden den indre Sammenhæng, der er Poesiens Logik. Saaledes naar
                    det hedder: »Aus meinen Thränen spriessen — viel blühende Blumen hervor«, hvor
                    Blomsterne endda skulle betyde Digte, eller naar han skriver: »Sprüh'n einmal
                    verdächt’ge Funken — aus den Rosen, sorge nie — diese Welt glaubt nicht an
                    Flammen — und sie nimmt’s für Poesie«, hvor der præsenteres os et Nøgle
                    Billeder, mere sammenfiltret end i de berygtede oldnordiske Omskrivninger fra
                    Skjaldepoesiens Forfaldstid: Gnister, der slaa ud af Roser; Gnister, som
                    Spidsborgerne ikke vil antage for Ild; Rosengnister, der kaldes Poesi!</p>

                <p> Mest stødende ved disse Digte med deres allegoriske Rhetorik er Foreningen af
                    Sentimentalitet og Materialisme Der tales om Suk og om Taarer som var Sukkene
                    ret højrøstede Pust og Taarerne ret massive Individualiteter. Saaledes, naar det
                    om Sukkene hedder: »Und meine Seufzer werden — ein Nachtigallenchor« endda med
                    den materialiserende Tilføjelse; »Und vor deinem Fenster soll singen — das Lied
                    der Nachtigall«. Saaledes <pb n="199"/> endnu mere paafaldende i det typiske
                    Digt om den ensomme Taare:</p>

                <cit>
                    <quote><lg>
                            <l>Was will die einsame Thräne?</l>
                            <l>Sie trübt mir ja den Blick,</l>
                            <l>Sie blieb aus alten Zeiten</l>
                            <l>In meinem Auge zurück.</l>
                        </lg></quote>
                </cit>

                <p>Vi indvies i denne Taares Familieforhold og ensomme Situation: den havde mange
                    lysende Søstre, der ikke er mere. Nu sidder den enlig i Øjekrogen. Tilsidst
                    tiltales den omtrent som en anden gammel brav Kammerat. Den kan gjerne gaa sin
                    Vej nu, da alle de andre ere gaaede:</p>

                <cit>
                    <quote><lg>
                            <l>Du alte, einsame Thräne,</l>
                            <l>Zerfliesse jetzunder auch!</l>
                        </lg></quote>
                </cit>

                <p>Sentimentaliteten her er saa grel, at ingen Parodi, udført af en Anden, kunde
                    være mere komisk end denne vemodige Apostrofe, der af den store Spottefugl er
                    alvorligt ment.</p>

                <p> Enhver Brøst, der lindes i Kunstneren som Menneske, kommer frem i hans Kunst.
                    Det er altid Mangelen paa Simpelhed, paa Ægthed i Følelseslivet, som fremkalder
                    det følsomme eller pralende eller effektsøgende Udtryk. Man sporer derfor
                    Manglerne af denne Art hos Heine stærkt, naar man sammenligner visse Udbrud hos
                    ham med Udtrykket for beslægtede Stemninger eller Følelser hos Goethe. <pb
                        n="200"/></p>

                <p> Tag exempelvis det Digt, i hvilket han betegner sig som den ulyksalige Atlas,
                    der maa bære Smerternes hele Verden:</p>

                <cit>
                    <quote><lg>
                            <l>Du stolzes Herz, du hast es ja gewollt,</l>
                            <l>Du wolltest glücklich sein, unendlich glücklich,</l>
                            <l>Oder unendlich elend, stolzes Herz!</l>
                            <l>Und jetzo bist du elend.</l>
                        </lg></quote>
                </cit>

                <p>Det er Linjer, man ikke glemmer. Men den første Linjes Udraab, som vibrerer paa
                    den berettigede Selvfølelses Rand, bliver selvbehagelig, naar man holder disse
                    simple og store Vers af Goethe op imod Strofen:</p>

                <cit>
                    <quote><lg>
                            <l>Alles geben die Götter, die Unendlichen,</l>
                            <l>Ihren Lieblingen ganz:</l>
                            <l>Alle Freuden. die unendlichen,</l>
                            <l>Alle Schmerzen, die unendlichen,</l>
                            <l>Ganz.</l>
                        </lg></quote>
                </cit>

                <p>Det er ingenlunde dadelværdigt hos Heine, at han virker ved andre, heftigere
                    Midler end Goethe. Det vilde være urimeligt at indvende mod et Digt som
                        <bibl>Ein Jüngling liebt ein Mädchen</bibl>, at Goethe vilde have skyet som
                    en Grimace det Skjærende, Desperate i den bekjendte Slutning: »Und wem es just
                    passieret osv.« Han vilde have veget tilbage for det omtrent af samme Grund som
                    den, af hvilken en gammel Hellener vilde have afskyet det. Det, som heri kun er
                    nyt, kun <emph>moderne</emph> i Følelsen, har Livets Ret. Selve Grimacen er her
                    kunstnerisk forberedt. <pb n="201"/></p>

                <p> Dog undertiden er af dette Moderne alene Grimacen blev en tilbage. Saaledes i
                    det berømte Digt: <bibl>Mein Herz, mein Herz ist traurig</bibl>. Det indeholder
                    en mesterlig Skildring af et vidtstrakt Landskab, set højt oppe fra den gamle
                    Bastei. Vi øjne den blaa Stadsgrav med en Dreng i en Baad og paa den anden Side
                    af Graven: bitte smaa og brogede, Lysthuse, Haver, Mennesker og Oxer, Enge og
                    Skove, Piger, der blege deres Vask, et Møllehjul, der udhvirvler sit
                    Diamantstøv, og ved det gamle graa Taarn et Skilderhus med en Skildvagt, der
                    gaar op og ned, og hvis Gevær spiller i Sollyset. — H. C. Andersen, der etsteds
                    har omtalt dette Digt, skriver om det: Og Digteren ender saa gribende: »Ich
                    wollt, er schösse mich todt.« — Gribende? Nej. Overrumplende; thi Intet
                    forbereder derpaa. Udbruddet er maaske ikke aldeles uægte, men saa nervøst, at
                    det i Grunden Intet betyder; forsaavidt usandt, som det store Ord kun betegner
                    en Stemning, intet dybere Ønske, endsige en Vilje.</p>

                <p> Goethe har udtalt ikke just Længsel efter Døden, men Forsonethed med Dødstanken
                    i disse berømte, udødelige Linjer:</p>

                <cit>
                    <quote><lg>
                            <l>Ueber allen Gipfeln</l>
                            <l>Ist Ruh.</l>
                            <l>In allen Wipfeln spürest du</l>
                            <l>Kaum einen Hauch.</l>
                            <l>Die Vögelein schweigen im Walde.</l>
                            <l>Warte nur, balde</l>
                            <l>Ruhest du auch.</l>
                        </lg></quote>
                </cit>

                <p><pb n="202"/> Det er unødigt at gjøre opmærksom paa den Kontrast mellem
                    Digterindividualiteterne, som aabenbarer sig, naar denne Melodi i Ord
                    sammenlignes med hin Disharmoni hos Heine; men man agte rent kunstnerisk paa den
                    mægtige Overensstemmelse mellem alle Led, som her finder Sted. Digtet er ét
                    Aandepust fra det første Ord til det sidste: Aftenstemning i Skoven og i
                    Menneskesjælen, Forstummen af alle Ønsker, Opløsning af al Mislyd, Sjælen, der
                    stor og blid føler sig som ét med Alnaturen.</p>

                <p> Overfor denne Fuldkommenhed fornemmes kun altfor slaaende Manglerne ved Heines
                    lyriske Effektstil, hvor den imellemstunder bryder ukunstnerisk frem. Den er i
                    sine Svagheder beslægtet med den allegoriserende Eventyrstil hos de tyske
                    Romantikere, fra hvilke han som Digter gik ud. Og dog er Heine saa langt fra at
                    være en ren Romantiker som han er fra at være, hvad Nogle kalde ham for, en rent
                    moderne Realist.</p>

                <p> Han har kaldt sin <bibl>Atta Troll</bibl> Romantikens sidste frie Skovsang.
                    Andre have i fjendtlig Hensigt kaldt hans Poesi Romantikens Opløsningsproces.
                    »Jeg skrev <bibl>Atta Troll</bibl>,« siger han, »til min egen Fornøjelse i den
                    lunefulde Drømmemanér, som var herskende i hin romantiske Skole, i hvilken jeg
                    har tilbragt mine behageligste Ungdomsaar og tilsidst har banket Skolemesteren.«
                    Og dog er det Romantiske her kun det rige funklende Gevandt, <pb n="203"/> hvori
                    den moderne Aand hyller og maskerer sig for tilsidet at lade det falde. Ingen af
                    Romantikens Elementer fattes: Dyrene tale, Bjørne udvexle deres Tanker, vi er
                    Vidne til en Moppes Hjerteudgydelse og vi føres overhovedet ned i et stort af
                    Legenden behandlet Sceneri, Roncesvallesdalen. End ikke den blaa Blomst
                    mangler:</p>

                <cit>
                    <quote><lg>
                            <l>Ronceval, du edles Thal.</l>
                            <l>Wenn ich deinen Namen höre,</l>
                            <l>Bebt und duftet mir im Herzen</l>
                            <l>Die verscholl’ne blaue Blume.</l>
                        </lg></quote>
                </cit>

                <p>Drømmeverdenen hæver sig, store Aandeøjne stirre os imøde. Digteren gaar i
                    Pyrenæerbjergene paa Jagt med sin Fører. Denne har en gammel Moder, og efter
                    Rygtet er denne gamle Kone en Hex. Vi betræde Hexens Hytte med de udstoppede
                    Fugle, de spøgelselignende Gribbe, og om Natten opføre Bjørne og Spøgelser i
                    Hytten en burlesk og uhyggelig Dans.</p>

                <p> Ogsaa Aanden i dette Digt er til et vist Punkt romantisk, Polemik mod Datidens
                    plumpe, doktrinære Tendenspoesi, mod Nyttelæren overført paa Digtekunsten, og
                    litterær Satire (mod Freiliggrath, Karl Mayer, Gustav Pfizer) som Romantikerne
                    yndede den.</p>

                <p> Og dog er der her en omhyggelig Virkelighedstroskab i Gjengivelsen af
                    Lokaliteter og Forhold. Digtet indeholder strengt taget kun en Fortælling <pb
                        n="204"/> om, hvorledes Heine med en ung fransk Veninde ligger paa Landet i
                    Cauterets i Pyrenæerne og dér ser en Bjørn danse paa Torvet. Den løber bort fra
                    sin Bjørnetrækker, flygter ind i Bjergene, jages der af Føreren Laskaro, skydes
                    og flaas. Digterens Juliette faar Skindet til at lægge det udenfor sin Seng, og
                    Heine belærer os til Overflod om, at han selv mangen Nat derefter med nøgne
                    Fødder har staaet paa denne Bjørnehud.</p>

                <p> Fabelen er da realistisk nok. Ligeledes er Rejsens ydre Enkeltheder gjengivne
                    med Troskab. Man har Indtrykket af, at Heines Skildring af den lille Bjergby,
                    hvortil han klavrede op, og hvor Børnene dansede i Rundkreds og sang dertil, er
                    nøjagtigt stemmende med hvad han saa og hørte. Selv Børnesangens Omkvæd
                    Girofflino, Girolfflette er sikkert det ægte.</p>

                <p> Ikke desmindre have de dybeste og skjønneste Partier i dette Digt intet med
                    Realisme at gjøre. Det er Syner. Og det ypperste Syn er det, i hvilket Heine ved
                    Nattetid gjennem Hyttens Vinduer ser den hele vilde Jagt fare Horizonten tre
                    Gange rundt. Aldrig er han naaet højere i Figurmaleri end hvor vi følge de
                    lysende Skikkelser mod Nattehimlens Mørke: Diana, Feen Abunde, og hin skjønne
                    Herodias, der i sin Vildhed spiller Bold med Døberens blodige Hoved.</p>

                <p> Der lader sig drage en Parallel mellem Heines og Rembrandts Kunst. Ingen af dem
                    har noget <pb n="205"/> akademisk Stænk; begges Aandspræg er afgjort moderne.
                    Naar man imidlertid kalder Heine en stor realistisk Digter, saa har det kun den
                    samme betingede Sandhed, som naar man kalder Rembrandt den store Kolorist.
                    Rembrandt hører forsaavidt ikke til de største Realister i Koloriten som
                    adskillige overtræffe ham i Evnen til at gjengive Lokalfarven og dens rette
                    Værdi eller til gjennem Halvmørke at lade Tingenes oprindelige Form og Farve
                    fremtræde utvivlsom. Ikke Farven, men Lyset er Hovedsagen for
                        Rembrandt<note>Smlgn. Fromentin: <bibl>Les maîtres
                        d’autrefois</bibl>.</note>. For ham er Lyset Livet; Livets Kamp er hos ham
                    Lysets Kamp og Livets Tragedie er det kjæmpende, i Fugtighed og Mørke døende
                    Lyses Tragedie. Man maatte for at betegne hans sande Storhed som Maler kalde ham
                    Luminist (et Udtryk af Fromentin) snarere end Kolorist, hvis man ved Luminist
                    forstaar en Mand, der opfatter Lyset paa en ganske særegen Maade. Han ofrer
                    undertiden Tegningen, ja den maleriske Udførelse, hvor det er ham om at gjøre at
                    opnaa en Lysstraale og en Lysvirkning. Man mindes f. Ex. det daarligt malte Lig
                    paa hans <bibl>Undervisning i Anatomi</bibl>. Men hvad der gjør, at han ved
                    Opgaver, der udkræve Portrætlighed, Evne til at male Hænder, eller nøjagtig
                    Gjengivelse af Stoffer staar tilbage for de egentlige <pb n="206"/> Realister —
                    netop det gjør ham saa stor, naar han lader Lyset udtrykke, hvad det alene for
                    ham betyder, det indre Liv, det vaagne Drømmesyns Verden.</p>

                <p>Paa ganske lignende Maade forholder det sig med Heine. Hvor faa virkelige
                    Skikkelser har denne store Digter frembragt! Hvor faa er bievne tilbage efter
                    ham! De, som søge hans Fortjeneste paa dette Punkt, have været nødte til at
                    nævne den grelle, grimacerende Skitse af den gamle jødiske Tjener Hyacinth som
                    Heines ypperste Menneskeskikkelse.</p>

                <p>Nej, skal Heine dømmes efter sine Virkelighedsbilleder, saa staar mangen ringere
                    Digter højt over ham.</p>

                <p>Men man mindes blot Visionerne hos ham, det vaagne Drømmesyns Verden i hans Digte
                    og hans Prosa! Han holder sig i Reglen til en Begyndelse nærmere ved Jorden end
                    andre Digtere, men saa aabner der sig over dette mørke Jordiske et lysende Syn,
                    der kommer og svinder.</p>

                <p>Dette spores selv i saadanne Smaadigte som det anførte om Samtalerne i
                    Fiskerhytten angaaende Ganges og Lapland.</p>

                <p> Man erindre fremdeles Maaden, paa hvilken Heine lader Napoleons Skikkelse
                    fremtræde for sin Læser. I hans <bibl>Grenaderer</bibl> hidkaldes Forestillingen
                    om Napoleon som et Syn. Ordene »Da rider min Kejser vel over min Grav« er som en
                        <pb n="207"/> natlig Aabenbaring belyst af Sværdenes Glans. I den ikke
                    mindre beundringsværdige Skildring i <bibl>Reisebilder</bibl> fremmanes Synet
                    som et Barndomsminde.</p>

                <p> Eller man huske, hvorledes Heine fremkalder Billedet af Jesus. I Digtet
                        <bibl>Freden</bibl> ser han Jesus som Fredsfyrste skridende stor i skinnende
                    Hvidhed over Havet. I <bibl>Tyskland, et Vinteræventyr</bibl>, maler han den
                    graa Vintermorgen paa Paderbornvejen; og da saa Taagerne løfte sig, skimter han
                    ved Vejens Rand i Daggryet Trækrucifixet med Billedet af den store Sværmer, der
                    vilde frelse Menneskeslægten og nu hænger der »som advarende Exempel«.</p>

                <cit>
                    <quote><lg>
                            <l>Sie haben dir übel mitgespielt,</l>
                            <l>Die Herren vom hohen Rathe.</l>
                        </lg></quote>
                </cit>

                <p> Det inderlige Vemod, den bitre Humor, der ytrer sig i fortrolige, nedsættende
                    Vendinger, forøger her Indtrykket af det menneskeligt Store og rædselsfuldt
                    Højtidelige, omtrent som dette Indtryk hos Shakespeare forøges, naar Hamlet,
                    hvor Faderens Aand høres under Jorden, raaber sit »Vel gravet, gamle Muldvarp!«
                    I Glimt af Viddets Lys viser sig her for Læseren Billedet af Jesus, ikke som
                    Fredsfyrste, men som den, der svang Svøben mod Tempelskænderne og kastede Ild
                    paa Jorden.</p>

                <p><bibl>Vinteræventyret</bibl> er som Helhed et betegnende Exempel paa Heines
                    kunstneriske Fremgangsmaade. <pb n="208"/> Alle det store Digts 27 Afsnit ere
                    byggede ganske ensartet. Der begyndes helt nede ved Jorden, materielt, med
                    Rejse-Erindringer, platte Virkelighedsindtryk; saa hæver Fortælleren sig uden
                    Varsel men i umærkelige Overgange til mægtig Lidenskab, høj Pathos, vild Foragt,
                    luende Sværmeri, nedbrydende eller opbyggende Begejstring, et helligt Raseri,
                    der virker som Lyn i Lyn, til Alt paany synker tilbage i dagligdags
                    Begivenheders og Situationers Graat.</p>

                <p> Heine kommer til Køln, spiser Æggekage med Skinke og drikker Rhinskvin dertil,
                    og driver saa ud paa Gaden. Han mindes Byens Fortid: her havde Kleresiet frit
                    Spil, her brændte Kjætterbaalene Bøger og Mennesker, her bolede Dumhed og
                    Ondskab som Hunde paa aaben Gade. Saa øjner Digteren i Maaneskinnet den store
                    Aandsbastille, Domkirken i Køln, der vækker hans Vrede. Men idet han saaledes
                    slentrer afsted, ser han bag sig en Skikkelse, som han synes at skulle kjende.
                    Og nu glide vi over i en helt ny Verden: Visionens. Hin Skikkelse gaar som var
                    den hans Skygge og staar stille, naar han staar. Ofte før har han set den i sin
                    Nærhed, om Natten ved Skrivebordet. Under Kappen holder og holdt den altid noget
                    skjult, der blinkede sælsomt og lignede en Øxe, en Skarpretterøxe. Det er
                    Digterens Liktor, der følger ham, som Liktoren i Rom gik forud for sin Herre.
                        <pb n="209"/></p>

                <p> I de følgende Afsnit aabenbarer saa Barbarossa sig i samme Stil som et
                    Drømmesyn, der endog to Gange kommer og gaar.</p>

                <p> Naar da Heine gjør Epoke i den tyske Lyriks, ja i Digtekunstens Historie ved en
                    helt ny Stil: Foreningen af Sværmeri og Vittighed indenfor Lyriken og ved et
                    helt ny Aandspræg: Indførelsen af Prosaen i Poesien som Folie for den eller Spot
                    over den, saa beroer dette paa hans historiske Stilling, paa den Overgang fra
                    romantisk Virkelighedsomdannelse til pessimistisk Virkelighedssans, som foregik
                    i Tidsalderen og som forklarer den Sammensmeltning af begge Elementer, der
                    findes i hans Digtning.</p>

                <p> Saaledes bliver da hans kunstneriske Herredømmes mest ejendommelige Domæne et
                    Clair-Obscur, der er beslægtet med Rembrandts.</p>

                <p> At lade de afgjørende Partier stige op af den Skygge og det Halvmørke, hvori de
                    ere sænkede ned, at lade Lyset, det naturlige Lys, virke aandigt, overnaturligt
                    ved at trylle det frem af et Hav af mørke Skyggebølger, lade det flakkende eller
                    grelt som en straalende Flamme bryde frem af Halvlyset, gjøre Mørket
                    gjennemskueligt, Halvmørket gjennemsigtigt — det er Rembrandts Kunst.</p>

                <p> Heines nærbeslægtede Kunst er den at lade en rent moderne Fantasiens og Drømmens
                    Verden i umærkelige Overgange træde ud af og tilbage i Virkelighedens Liv. Snart
                    saaledes, at Visionen <pb n="210"/> staar fuldt belyst, medens Virkeligheden
                    taber sig i Tusmørke, snart omvendt saaledes, at Visionen blegner og
                    Virkeligheden efterhaanden fremtræder fuldtbelyst.</p>
            </div>
            <div>
                <head>XV. [Heine og Goethe]</head>

                <p> Vi have set, at Heine som Student i Bonn blev i høj Grad henrevet af den
                    romantiske Skoles Stifter. A. W. Schlegels Personlighed fængslede ham lige saa
                    stærkt som hans Lære. Han beundrede i ham den Mand, der havde ført den tyske
                    Poesi fra Unatur til Sandhed. Hertil kom, at den fornemme Lærers elegante
                    Holdning, hans Verdensmandstone, hans Bekjendtskab med Datidens gode Selskab og
                    berømte Skikkelser, blændede Heine.</p>

                <p> Saa rørtes han dernæst af den Godhed, med hvilken Schlegel tog sig af ham og
                    hans første digteriske Forsøg. Det er Schlegel, hvem Heine skylder sin tidlige
                    Indvielse i den metriske Kunsts Hemmeligheder og hvad der er mere værd: Tilliden
                    til sine Evner og sin Fremtid.</p>

                <p> Allerede i Heines første Prosa-Artikel, den om Romantiken fra 1820, faar denne
                    Taknemmelighed et Udtryk i samme Aandedræt som hans romantiske Troesbekjendelse
                    fremføres. Han protesterer her mod den Mening, at Romantik skulde være »en
                    Mixtur af spansk Emaille, skotske Taager og italiensk Klingklang«; nej,
                    Romantiken skal ikke være uklar eller ubestemt, dens Billeder kunne <pb n="211"
                    /> være tegnede med lige saa plastiske Omrids som den klassiske Poesis. »Deraf
                    kommer det,« skriver han, »at vore to største Romantikere, Goethe og A. W.
                    Schlegel, tillige ere vore største Plastikere.« Og han nævner Goethes
                        <bibl>Faust</bibl> og Schlegels <bibl>Rom</bibl> i samme Aandedræt som
                    Mønstre paa plastiske Konturer, udbryder endelig følsomt: »0, maatte dog de
                    lægge sig dette paa Hjerte, der saa gjerne kalde sig Schlegelianere!« De, der
                    kun kjende Heines Forhold til Schlegel fra det smudsige Overfald paa den sidstes
                    Privatliv i <bibl>Den romantiske Skole</bibl> bør mindes om dette Sted. Det var
                    da ogsaa til A. W. Schlegel at Heine rettede sine tre første Sonetter. I den
                    ældste takker han ham for hans personlige Velvilje og fremhæver sin Gjæld til
                    ham, i den anden priser han hans Fortjenester af den tyske Digtekunst som dens,
                    der har gjort det af med Vrængbilledet af Musen, det med Fiskebensskjørt og
                    Skjønhedsplastre, i den tredje forherliger han ham for hans Indførelse af
                    engelsk, spansk, gammeltysk, italiensk og indisk Poesi i den moderne tyske
                    Litteratur. Tonen er begejstret:</p>

                <cit>
                    <quote><lg>
                            <l>Der schlimmste Wurm: des Zweifels Dolchgedanken,</l>
                            <l>Das schlimmste Gift: an eigner Kraft verzagen,</l>
                            <l>Das wollt mir fast des Lebens Mark zernagen,</l>
                            <l>Ich war ein Reis, dem seine Stützen sanken.</l>
                        </lg>
                        <lg>
                            <l>Da mochtest du das arme Reis beklagen,</l>
                            <l>An deinem gütgen Wort lässt du es ranken,</l>
                            <l>Und dir, mein hoher Meister, soli ich’s danken,</l>
                            <l>Wird einst das schwache Reislein Blüthen tragen osv.</l>
                        </lg></quote>
                </cit>

                <p><pb n="212"/> Det er under denne første romantiske Indflydelse, at Heine skriver
                    sine ældste rent romantiske Vers i archaistisk Stil, Vers som disse:</p>

                <cit>
                    <quote><lg>
                            <l>Die du bist so schön und rein,</l>
                            <l>Wunnevolles Magedein,</l>
                            <l>Deinem Dienste ganz allein</l>
                            <l>Möcht ich wohl mein Leben weihn.</l>
                        </lg>
                        <lg>
                            <l>Deine süssen Aeugelein</l>
                            <l>Glänzen mild wie Mondenschein,</l>
                            <l>Helle Rosenlichter streun</l>
                            <l>Deine rothen Wängelein.</l>
                        </lg></quote>
                </cit>

                <p>Det minder levende om Tiecks ældste i Æventyrene indlagte Vers. Alene i det Digt,
                    hvoraf disse Strofer ere tagne, forekommer Wunne, Magedein, Aeugelein,
                    Wängelein, Mündchen, weiland, en hel Stab af Diminutiver og Archaismer.</p>

                <p> Heines næste Forbillede som Digter var en elskværdig og fin tysk Poet, der døer
                    1827 kun 31 Aar gammel, Wilhelm Müller, Forfatter til de især ved Schumanns
                    Musik saa bekjendte <bibl>Møllersange</bibl> og til i sin Tid ikke mindre ansete
                        <bibl>Griechenlieder</bibl>. Han er Fader til den navnkundige tysk­engelske
                    Filolog Max Müller, hvis Novelle <bibl>Deutsche Liebe</bibl>, der behandler en
                    ung tysk Lærds zarte Kjærlighedsforhold til en syg og sengeliggende Prinsesse,
                    siges grundet paa Faderens Oplevelser.</p>

                <p> Til Müller skriver Heine i et Brev af 7. Juni 1826: »Jeg er stor nok til aabent
                    at bekjende <pb n="213"/> Dem, at mit lille Intermezzo-Metrum [det af Heine
                    hyppigst anvendte] ikke har en blot tilfældig Lighed med Deres sædvanlige
                    Versemaal, men sandsynligvis skylder Deres Sange sit hemmeligste Tonefald.« Han
                    udvikler videre, at han tidlig har modtaget Paavirkning af den tyske Folkevise
                    og at han i Bonn er bleven indviet i Versenes Kunst af Schlegel, »men»,
                    fortsætter han, »jeg troer først i Deres Sange at have fundet den rene Klang og
                    den sande Simpelhed, hvorefter jeg altid stræbte. Hvor rene, hvor klare er ikke
                    Deres Sange, og samtlige er de Folkesange. I mine Digte er kun Formen nogenlunde
                    folkelig; Indholdet er det konventionelle Selskabs.«</p>

                <p> Først af Müller har Heine lært, hvorledes man af de gamle Folkesangsformer kunde
                    danne nye. Man behøver, for at se Heines Stil fødes og formes som for Ens Øjne,
                    kun at holde visse af Müllers Vers sammen med visse af Heines.</p>

                <p>Hos Müller hedder det:</p>

                <cit>
                    <quote><lg>
                            <l>Wir sassen so traulich zusammen</l>
                            <l>Im kühlen Erlendach,</l>
                            <l>Wir schauten so traulich zusammen</l>
                            <l>Hinab in den rieselnden Bach.</l>
                        </lg></quote>
                </cit>

                <p> Hos Heine:</p>

                <cit>
                    <quote><lg>
                            <l>Wir sassen am Fischerhause</l>
                            <l>Und schauten nach der See,</l>
                            <l>Die Abendnebel kamen</l>
                            <l>Und stiegen in die Höh’.</l>
                        </lg></quote>
                </cit>

                <p><pb n="214"/>Og hvor nær ligger ikke denne sidste Strofe atter op til en Strofe
                    som denne hos Müller:</p>

                <cit>
                    <quote><lg>
                            <l>Die Abendnebel sinken</l>
                            <l>Hernieder kalt und schwer,</l>
                            <l>Und Todesengel schweben</l>
                            <l>In ihrem Dampf umher.</l>
                        </lg></quote>
                    <note>Wilhelm Müller: <bibl>Gedichte</bibl> I. S. 26. „Thränenregen“ og S. 194
                        „Dasselbe noch einmal“.</note>
                </cit>

                <p>Disse Linjer indlede et stort smukt Digt kaldet <bibl>Hyrdebivuak i den romerske
                        Campagne</bibl>, hvis væsenlige Indhold er Hyrdens Længselssang efter hans
                    Pige. Hvor meget har Heine ikke lært af en saadan Strofe som den, i hvilken den
                    unge Pige skildres:</p>

                <cit>
                    <quote><lg>
                            <l>Darunter sitzt ein Mädchen,</l>
                            <l>Die Spindel in der Hand</l>
                            <l>Und spinnt und sinnt und schauet</l>
                            <l>Herab in’s eb’ne Land.</l>
                        </lg></quote>
                </cit>

                <p>Ganske vist, Idyllen forstyrres ikke hos Wilhelm Müller af noget Stemningsomslag;
                    Digteren har ikke Djævlen i Kroppen, og Tempoets blide Andante vedvarer til
                    Digtets Ophør. Men dog ligger Hovedforskellen mellem denne Stil og Heines ikke
                    her; ogsaa Heine holder undertiden en stilfærdig Stemning et Digt igjennem. Det
                    Afgjørende er den uhyre Fortættelse i Heines Stil i Sammenligning med denne. Han
                    giver i én, højst to Strofer hvad her er foredraget i ti. <pb n="215"/></p>

                <p> Det Nye i hans lyriske Stil er en aldrig før set Sammentrængthed. Hans Digte er
                    som lutter Resuméer. De give en krydret, duftende Essens af Lidenskab,
                    Livserfaring, Bitterhed, Vid, Spot, Stemning og Fantasi; en Essens af Poesi og
                    Prosa paa én Gang. Psykologerne tale om en Fortætning af Tanker<note>Lazarus:
                            <bibl>Das Leben der Seele</bibl>. 2te Aufl. II. 229.</note>: I
                    Sammenligning med Elevens Tænkning er Mesterens fortættet. En stigende
                    Fortætning kan spores i al Tekniks Historie. Engang gaves der kun Kirkeuhre; nu
                    bærer man Uhre i Lommen. Det vil sige: Engang behøvede Mekaniken et Kirkeuhrs
                    Rumfang til de Hjul og Fjædre som nu findes i et Lommeuhr. Saaledes er der i
                    mangen gammel Tragedie ikke flere Tanker og ikke mere Følelse end i et Digt af
                    Heine paa nogle Strofer.</p>

                <p> Forud for Wilhelm Müllers korte Strofe har da hans ikke blot det
                    lidenskabeligere Indhold men den saa langt mere sammentrængte Stil.</p>

                <p> Som Heine nu i sit korte, jambiske Yndlingsmetrum er paavirket af Wilhelm
                    Müller, saaledes i sine Trochæer af en anden romantisk, langt mere romantisk,
                    Digter, Clemens Brentano. Han synes særligt at have studeret Brentanos
                        <bibl>Romanzen vom Rosenkranze</bibl>. Man sporer Indflydelsen af disse
                    Poesier hos ham indtil hans allersidste Leveaar.</p>

                <p> I den anden af Romancerne om Rosenkransen hedder det om Helten Cosme:</p>

                <cit>
                    <quote><lg>
                            <pb n="216"/>
                            <l>Aus dem Wasserspiegel mahnt</l>
                            <l>Ihn des Alters ernster Bote:</l>
                            <l>Du wirst bald die Schuld bezahlen,</l>
                            <l>Spricht des Hauptes Silberlocke.</l>
                        </lg></quote>
                </cit>

                <p> I Heines efterladte Digt <bibl>Bimini</bibl> begynder et Afsnit:</p>

                <cit>
                    <quote><lg>
                            <l>Einsam auf dem Strand von Cuba,</l>
                            <l>Vor dem stillen Wasserspiegel,</l>
                            <l>Steht ein Mensch und er betrachtet</l>
                            <l>In der Flut sein Konterfei.</l>
                        </lg>
                        <lg>
                            <l>Eben nicht mit sonderlichem</l>
                            <l>Wohlgefallen scheint der Greis</l>
                            <l>In dem Wasser zu betrachten</l>
                            <l>Sein bekümmert’ Spiegelbildniss.</l>
                        </lg></quote>
                </cit>

                <p>Versemaalet, Situationen og Tanken er paa begge Steder éns.</p>

                <p>Saaledes er ogsaa ganske tydeligt en Mysteriebogs Historie i den niende Romance
                    om Rosenkransen Forbilledet for det skjønne Skrins Historie i Heines store Digt
                    om Jehuda ben Halevy<note>Smlgn. Eduard Grisebach: <bibl>Die deutsche
                            Litteratur</bibl>. S. 254 ff.</note>.</p>

                <p>Kun at hos Brentano Historien om hvorledes Mysteriebogen gjennem Tiderne gaar fra
                    Haand til Haand blot udfolder en romantisk Vidunderverden for os, medens
                    Skrinets Vandring hos Heine bliver til en Spøg med Livets Omvexling: Perlerne
                    tilhøre først Smerdis, der skjænker dem til Atossa, <pb n="217"/> saa den store
                    Alexander, der giver dem til Thais, senere efterhaanden Kleopatra, en maurisk
                    Sultan, Kastiliens Kronskat og Baronesse Salomon Rothschild, i en Kompliment til
                    hvem deres hele Levnetsløb munder ud.</p>

                <p>Men Heine skylder endnu Clemens Brentano Æmnet til sit i Tyskland mest kjendte og
                    sungne Digt, Visen om Lorelei: <bibl>Ich weiss nicht, was soll es
                        bedeuten</bibl>.</p>

                <p>Brentano havde allerede i sin <bibl>Godwi</bibl> fra 1802 en Ballade med Titelen
                    Loreley. Den handler ikke om nogen Sirene, men om en ung Pige i Bacharach ved
                    Rhinen, der var saa dejlig, at alle Mænd forelskede sig i hende. Hun anklages
                    for Trolddom. Men Biskoppen, der skal dømme hende til Baalet, bliver selv
                    forelsket i hende. Hun ønsker sig Døden, thi den Eneste, hun elsker, har vendt
                    hende Ryggen og er draget bort; da Biskoppen lader hende føre til et Kloster,
                    bestiger hun derfor en Klippe, Lurelei (Ley betyder Skiferbjærg) og styrter sig
                    i fortvivlet Længsel efter sin Elskede ned i Rhinen.</p>

                <p> Heraf tog i 1811 en Forfatter Nikolaus Vogt Anledning til at lave et saakaldt
                    Rhinsagn, som han udgav for gammelt. Loreley skulde paa Vejen til Klostret have
                    set sin Elskede sejle forbi paa Rhinen og styrtet sig ned af Sorg over ikke at
                    have kunnet vinde ham. Tre af hendes Tilbedere skulde da have fulgt hende i
                    Dybet. Derfor <pb n="218"/> hed en Klippe der i Nærheden Dreiritterstein. Dette
                    sidste Træk var maaske foranlediget ved Slutningen af Brentanos Digt:</p>

                <cit>
                    <quote><lg>
                            <l>Wer hat dies’ Lied gesungen?</l>
                            <l>Ein Schiffer anf dem Rhein.</l>
                            <l>Und immer hat geklungen</l>
                            <l>Vom hohen Feisenstein:</l>
                            <l rend="center">Lore Lay!</l>
                            <l rend="center">Lore Lay!</l>
                            <l rend="center">Lore Lay!</l>
                            <l>Als wären es unser Drei.</l>
                        </lg></quote>
                </cit>

                <p>Af det saaledes vilkaarligt lavede Folkesagn uddrog en Grev Loeben 1821 Stoffet
                    til et Digt <bibl>Loreley</bibl>, hvor den unge Pige, som dræber sig, er
                    forvandlet til en Havfrue, der ved sine Sange lokker de Forbisejlende ned i
                    Dybet <note>A. Strodtmann: <bibl>H. Heine’s Leben und Werke</bibl>. 2te Auflage.
                        I. 696.</note>:</p>

                <cit>
                    <quote><lg>
                            <l>Da wo der Mondschein blitzet</l>
                            <l>Um’s hohe Felsgestein,</l>
                            <l>Das Zauberfräulein sitzet</l>
                            <l>Und schauet auf den Rhein.</l>
                        </lg>
                        <lg>
                            <l>Es schauet herüber, hinüber,</l>
                            <l>Es schauet hinab, hinauf,</l>
                            <l>Die Schifflein ziehen vorüber,</l>
                            <l>Lieb’ Knabe, sieh nicht auf!</l>
                        </lg>
                        <lg>
                            <l>Sie sing„ dir hold am Ohre,</l>
                            <l>Sie blickt dich thöricht an,</l>
                            <l>Sie ist die schöne Lore,</l>
                            <l>Sie hat dir’s angethan osv.</l>
                        </lg></quote>
                </cit>

                <p><pb n="219"/>Tag nu Heines verdensberømte Digt, først en Studentersang, saa en
                    Folkevise, gribende og smeltende ved sin Melodis ømme Forening med Texten! Den
                    direkte Efterligning er utvetydig. Æmnet er det samme, Versemaalet er det samme,
                    ja Rimene paa enkelte Steder de samme: blitzet—sitzet; istedenfor an—gethan
                    staar blot Kahn—gethan. Men hvilken Forskjel! Stemningen er kommen til. Først
                    det personlige Udgangspunkt, det uforklarede Tungsind, under hvilket Fortælleren
                    ikke kan blive det gamle Æventyr kvit, saa det øjeblikkelige Syn, det bestemte,
                    tydelige Billede af Landskabet:</p>

                <cit>
                    <quote><lg>
                            <l>Die Luft st kühl, und es dunkelt</l>
                            <l>Und ruhig fliesset der Rhein,</l>
                            <l>Der Gipfel des Berges funkelt</l>
                            <l>Im Abendsonnensehein.</l>
                        </lg>
                        <lg>
                            <l>Die schönste Jungfrau sitzet</l>
                            <l>Dort oben wunderbar,</l>
                            <l>Ihr gold’nes Geschmeide blitzet,</l>
                            <l>Sie kämmt ihr goldenes Haar.</l>
                        </lg></quote>
                </cit>

                <p> Endelig er Elementet af dæmonisk Lidenskab kommet til, som de tidligere
                    Bearbejdere af Æmnet ikke formaaede at nedlægge i det. Heine gjengiver her en
                    elementær dragende Magt, der er beslægtet med den, som Goethe i <bibl>Der
                        Fischer</bibl> har givet Udtryk ved simplere Midler og med dybere Virkning.
                    Men Goethe skildrer i Overensstemmelse med sit Væsen den stille, lokkende
                    Besnærelse, <pb n="220"/> Heine i Overensstemmelse med sit et lynsnart
                    betagende, uimodstaaeligt Raseri.</p>

                <p>Maaske endnu dybere Indblik i Heines kunstneriske Tilblivelse og i Maaden, paa
                    hvilken hans Fantasi arbejder med et Æmne, vindes, naar man iagttager, hvorledes
                    han benytter et i Prosa givet Stof.</p>

                <p>Øjensynligt i Henri Beyle’s Bog <bibl>De l'amour</bibl> har Heine fundet de
                    følgende fra Arabisk oversatte Anekdoter: »Sahid ben Agba spurgte en Dag en
                    Araber: Af hvad Stamme er du? — Jeg er af den Stamme, svarede Araberen, i
                    hvilken man døer, naar man elsker. — Du er altsaa af Asra Stamme? — Ja, ved
                    Kaaba’s Herre! det er jeg. — Hvoraf kommer det, at I elske saadan? — Vore
                    Kvinder ere skjønne og vore unge Mænd ere kyske.«</p>

                <p>Fremdeles denne Anekdote: »En spurgte en Bag Arua ben Hezam af Stammen Asra: Er
                    det sandt, at af alle Mennesker er I dem, som føle ømmest i Kjærlighed? — Ja,
                    det er sandt, svarte Arua, jeg har i min Stamme kjendt tredive unge Mænd, som
                    Døden rev bort, og som ikke havde anden Sygdom end Elskov.«</p>

                <p>Endelig denne: »En Araber af Stammen Beni-Fazarat sagde en Dag til en anden
                    Araber af Stammen Beni-Asra: I tænker, at det, at dø af Kjærlighed, er en sød og
                    ædel Død. Men det er Svaghed og Dumhed. — Du vilde ikke tale saaledes, svarte
                    den anden, ifald du havde set vore <pb n="221"/> tilslørede Kvinders store,
                    sorte Øjne med de lange Øjenhaar og set deres Tænder glimre mellem deres brune
                    Læber, naar de smile.«</p>

                <p>Deraf Heine’s berømte <bibl>Der Asra</bibl>: »Täglich ging die wunderschöne«. Han
                    maler først Lokalet, Haven med Springvandet, hvor de hvide Vande pladske; saa
                    viser han os Slaven, der daglig staar der, naar Sultansdatteren spadserer,
                    daglig bliver blegere og blegere; saa fortæller han hvorledes Fyrstinden en
                    Aften trænger ind paa Slaven: Dit Navn vil jeg vide, din Herkomst, din Slægt.
                    [...]</p>

                <cit>
                    <quote><lg>
                            <l>Und der Sklave sprach: ich heisse</l>
                            <l>Mohamed, ich bin aus Yemen</l>
                            <l>Und mein Stamm sind jene Asra,</l>
                            <l>Welche sterben, wenn sie lieben.</l>
                        </lg></quote>
                </cit>

                <p>Som man ser, Heine har forsmaaet alle Forklaringerne. Man nyder disse monumentale
                    Ords forbausende Fynd, denne Evne til at hugge Repliken ud som i Sten. Men gaar
                    man nu dette nærmere paa Klingen, hvad er saa det aandelige Indhold? Ikke stort
                    mere end en Sammenstilling af Ordene Elskov og Død, lakonisk sammentvungne. Det
                    er den samme Kombination, der findes i alle Heines Ungdomsdigte som Forbindelse
                    af Elskov og Kval, Elskov og Forgiftning, Elskov og Selvmordstanke — den ogsaa
                    hos Musset staaende Sammenkobling af <emph>l'amour</emph> og <emph>la
                        mort</emph>. <pb n="222"/></p>

                <p> Udtrykket er her som i Regelen hos Heine epigrammatisk, derfor ikke rigt.</p>

                <p> Vi have nu tilstrækkeligt Materiale for Øje til at danne os en Forestilling om
                    Udformningen af Heines poetiske Stil. Det er da interessant at studere den som
                    færdig og udviklet.</p>

                <p> Vi kunne tage vort Udgangspunkt i det sidst betragtede Digt med dets
                    epigrammatiske Pointe. Det er betegnende for Heine, at her saa lidt som ellers
                    fordyber han sig i en Følelses indre Uendelighed; han skærper og tilspidser i
                    Reglen kun Udtrykket for den. Saaledes endog med Elskovsfølelsen, som han dog
                    hyppigst har behandlet. Endelig er det karakteristisk, at han med sin ringe
                    Forvandlingsevne altid kun har givet mandlig Elskov Udtryk, aldrig lagt en
                    Kvinde et Følelsesudbrud i Munden.</p>

                <p> Intet er Heines Evne fjernere end et Digt som dette berømte af Goethe:</p>

                <cit>
                    <quote><lg>
                            <l>Freudvoll und leidvoll,</l>
                            <l>Gedankenvoll sein,</l>
                            <l>Hangen und bangen</l>
                            <l>In schwebender Pein,</l>
                            <l>Himmelhoch jauchzend,</l>
                            <l>Zum Tode betrübt osv.</l>
                        </lg></quote>
                </cit>

                <p>Thi dette er et Kvindehjertes Karakteristik og det er selve Elskovens indre Liv,
                    dens Pulseren, dens Svingninger imellem Salighed og Kval. Hos Heine gjør
                    allerede det Epigrammatiske i Stilen en saadan <pb n="223"/> Udfoldelse af
                    Følelseslivet umuligt, Og han har samme Concentration, hvor en Begivenhed
                    fortælles. Der gives ingen lignende Sammentrængthed i Digtekunsten; han virker
                    ved at angive og antyde i yderste Knaphed. Jeg anfører som Exempel disse
                    Strofer:</p>

                <cit>
                    <quote><lg>
                            <l>Es war ein alter König,</l>
                            <l>Sein Herz war schwer, sein Haupt war grau,</l>
                            <l>Der arme, alte König,</l>
                            <l>Er nahm eine junge Frau.</l>
                        </lg>
                        <lg>
                            <l>Es war ein schöner Page,</l>
                            <l>Blond war sein Haupt, leicht war sein Sinn,</l>
                            <l>Er trug die seid’ne Schleppe</l>
                            <l>Der jungen Königin.</l>
                        </lg></quote>
                </cit>

                <p>Man agte paa den fortræffelige Virkning af Inversionen: »Blond war sein Haupt«,
                    det er som Verset begyndte at juble og danse. Saa sluttes:</p>

                <cit>
                    <quote><lg>
                            <l>Kennst du das alte Liedchen?</l>
                            <l>Es klingt so süss, es klingt so trüb,</l>
                            <l>Sie mussten beide sterben,</l>
                            <l>Sie hatten sich viel zu lieb.</l>
                        </lg></quote>
                </cit>

                <p>Dette er beundringsværdigt. Men selve Historien erfares ikke, den anes omtrent
                    som Slavens og Sultansdatterens. Og atter her er Elskov og Død koblet
                    sammen.</p>

                <p> Det er det lidt Tomme ved Heines Elskovsopfattelse, der atter her kommer frem.
                    Denne Elskov har ikke noget virkeligt Indhold, ingen <pb n="224"/> aandelig
                    Betydning. Eller rettere Heine har næsten ikke før paa sit Dødsleje indladt sig
                    paa Skildring af en Kjærlighed, som har indre Fylde. Kjærligheden i <bibl>Buch
                        der Lieder</bibl> er jo mest Harme over Kulde eller Troløshed, en ufrugtbar
                    Ting, der ingen Medfølelse vækker. De senere Elskovsdigte er hyppigt sensuelle
                    eller frivole, og jo højere Udtrykket spændes, des mindre gribes man af
                    Følelsens Værd:</p>


                <cit>
                    <quote><lg>
                            <l>Mein Herz ist wie die Sonne,</l>
                            <l>So flammend anzuseh’n.</l>
                            <l>Und in ein Meer von Liebe</l>
                            <l>Versinkt es gross und schön.</l>
                        </lg></quote>
                </cit>

                <p>Der er altfor megen Selvbetragtning og altfor meget Praleri i denne ungdommelige
                    Rodomontade. Saaledes ogsaa, naar det hedder:</p>

                <cit>
                    <quote><lg>
                            <l>Ich hab’ dich geliebet und liebe dich noch,</l>
                            <l>Und fiele die Welt zusammen,</l>
                            <l>Aus ihren Trümmern stiege doch</l>
                            <l>Hervor meiner Liebe Flammen.</l>
                        </lg></quote>
                </cit>

                <p>Er nu end dette sagt saaledes for den kunstneriske Virknings Skyld, i en god,
                    rent moderne Stil er det dog skrevet. Alt er malt for det indre Øje: Hjertet
                    synker som Solen i et Hav. Af Verdens Ruiner slaar Elskovsflammen op. Og end
                    mægtigere, langt mere malerisk bliver Billedet, hvor Navnet Agnes skrives paa
                    Himmelhvælvingen. Men hvad <pb n="225"/> det skorter paa, er Indhold i Følelsen.
                    Man tænke til Sammenligning blot paa disse saa dybtmenneskelige Linjer af
                    Goethe:</p>

                <cit>
                    <quote><lg>
                            <l>Kanntest jeden Zug in meinem Wesen,</l>
                            <l>Spähtest, wo die reinste Nerve klingt,</l>
                            <l>Konntest mich mit einem Blicke lesen,</l>
                            <l>Den so schwer ein sterblich Aug’ durchdringt.</l>
                        </lg></quote>
                </cit>

                <p>eller paa de følgende, som fuldstændiggjøre Indtrykket;</p>

                <cit>
                    <quote><lg>
                            <l>Tropftest Mässigung dem heissen Blute,</l>
                            <l>Richtetest den wilden, irren Lauf,</l>
                            <l>Und in deinen Engelsarmen ruhte</l>
                            <l>Die zerstörte Brust sich wieder auf.</l>
                        </lg></quote>
                </cit>

                <p>Her er et Udtryk for den sundeste, fuldeste gjensidige Sympathi, for
                    Elskovstaknemmeliglied, for indbyrdes Forstaaen. For dette vinder Heine først
                    Udtryk under Skyggelidenskaben for den unge Kvinde, der var Engelen ved hans
                    Dødsleje, <emph>la Mouche</emph>. Ellers er det aldrig det i Kjærligheden, som
                    er Sundhed, Beroligelse, Lykke, der er hans Sag. Det Omraade, hvor han er Herre,
                    er et andet:</p>

                <p> Den lidenskabelige Attraa gjengiver han som moderne Poet med en Correggio’agtig
                    Sammensmeltning af Farver og Stemninger bedre end Goethe med sin antike Klarhed.
                    Attraaen er hos Goethe græsk eller italiensk. Man mindes f. Ex. Digtet om den
                    søde Pomerans: <pb n="226"/></p>

                <cit>
                    <quote><lg>
                            <l>Ich trete zu dem Baume</l>
                            <l>Und sage: Pomeranze!</l>
                            <l>Du reife Pomeranze!</l>
                            <l>Du süsse Pomeranze!</l>
                            <l>Ich schüttle, fühl’, ich schüttle,</l>
                            <l>O fall in meinen Schoos!</l>
                        </lg></quote>
                </cit>

                <p>Man sammenligne blot den mægtige Stemningsfylde, den Glød og Duft, den
                    overstrømmende Naturpoesi, der rummes i et saadant Digt om Attraaen af Heine som
                    det underfulde: <bibl>Die Lotosblume ängstigt sich vor der Sonne
                    Pracht</bibl>».</p>

                <p> Højst betegnende for de to Digtere er det, at hvor, som ovenfor antydet,
                    Elskovslængselen glider over i Skildring af fremmede Egne, der maler Goethe med
                    Forkjærlighed Italien, Heine Hindostan. Eden et Superlativ og uden et Diminutiv,
                    med en Magt som en Gud, fremmaner Goethe i Mignons Længselssang Billedet af den
                    klassiske Jord, livor Citronerne blomstre. Der er en Magt heri, en Vælde i hvert
                    betegnende Træk, som Heine ikke naaer. Men man sammenligne hermed den liflige
                    Sødme i Heines «<bibl>Auf Flügeln des Gesanges</bibl>, den drømmende, higende
                    Længsel, det Yndefulde og Mystiske i det Perspektiv, som aabnes:</p>

                <cit>
                    <quote><lg>
                            <l>Es hüpfen herbei und lauschen</l>
                            <l>Die frommen, klugen Gazellen,</l>
                            <l>Und in der Ferne rauschen</l>
                            <l>Des heiligen Stromes Well’n.</l>
                        </lg></quote>
                </cit>

                <p><pb n="227"/> Det er en udødelig' Strofe. Goethe er, selv hvor han giver
                    Længslerne Tøjlen, bestandig som hans Guldsmed fra Efesus den store kloge
                    Hedning, der former Gudeskikkelser; i Heines visionære Hjerne var der det Gran
                    af guddommelig Galskab, som var fornødent for at Kjøbmandssønnen fra Düsseldorf
                    skulde kunne forstaa og gjengive det gamle Indiens selvopgivende Drømmeri.</p>

                <p> Skarpere endnu træder Heines stilistiske Ejendommelighed frem paa Baggrund af
                    Goethe’s, naar vi sammenligne Udtryk for det, som ikke er egentlig Attraa, men
                    den rene Elskovslængsel, hos dem begge.</p>

                <p> Man mindes f. Ex. hos Goethe disse Linjer, der er lagte Mignon i Munden:</p>

                <cit>
                    <quote><lg>
                            <l>Nur wer die Sehnsucht kennt, weiss was ich leide,</l>
                            <l>Allein und abgetrennt von aller Freude</l>
                            <l>Seh’ ieh an’s Firmament naeh jener Seite,</l>
                            <l>Ach, der mich liebt und kennt, ist in der Weite. —</l>
                            <l>Es schwindelt mir, es brennt mein Eingeweide.</l>
                            <l>Nur wer die Sehnsucht kennt, weiss was ich leide.</l>
                        </lg></quote>
                </cit>

                <p>Dette er Mesterens fulde Poesi. Der er anvendt megen Kunst paa Gjengivelsen af
                    Længselens tærende Enstonighed: de sexdobbelte Rim, de smægtende Vers. Endelig
                    det djærve realistiske Udtryk: jeg svimler, hvor brænde mine Indvolde!</p>

                <p> Men man sammenligne nu Heines Udtryk for den rene Elskovslængsel, hvor han naaer
                    højest. Saa ser man, hvad den plastiske Fantasi og den <pb n="228"/> fuldendte
                    Lakonisme i Stilen, hvis Udviklingshistorie vi have eftervist hos ham, kan
                    frembringe for Tid og Evighed:</p>


                <cit>
                    <quote><lg>
                            <l>Ein Fichtenbaum steht einsam</l>
                            <l>Im Norden auf kahler Höh’,</l>
                            <l>Ihn schläfert; mit weisser Decke</l>
                            <l>Umhüllen ihn Eis und Schnee.</l>
                        </lg>
                        <lg>
                            <l>Er träumt von einer Palme,</l>
                            <l>Die fern im Morgenland</l>
                            <l>Einsam und schweigend trauert</l>
                            <l>Auf brennender Felsenwand.</l>
                        </lg></quote>
                </cit>

                <p>Det er neppe rimet. Det eneste rigtige Rim deri er det tarvelige: Land og Wand.
                    Det er kun dette: Granen drømmer i Sneen, Palmen sørger taus i Solheden. Det er
                    ikke netop set; det er tænkt eller fundet, derfor ikke til at male — jeg har set
                    det malt paa en tysk Udstilling, et ved sin Idioti rent latterligt Dobbeltmaleri
                    — men ligefuldt, det er et uforglemmeligt, et evigt Digt. Det beroer paa, at
                    Symbolet er saa uhyre slaaende ved sin Simpelhed, ved hine Par klare Omrids i
                    Stemning, som udtrykke Umuligheden af at overvinde Adskillelsen trods den indre
                    Sammenhøren.</p>

                <p> Og har Goethe nu sin Styrke i Udtrykket for sunde Følelser, forholdsvis enkelte
                    og ublandede, saa har Heine en Styrke i Udtrykket for det moderne Menneskes
                    blandede Følelser, for det Angrebne i Følelseslivet, som er smertelige
                    Erfaringers <pb n="229"/> Resultat. Aldrig havde Goethe kunnet skrive disse
                    Linjer med deres skjærende Kontraster og gaaderige Indhold:</p>

                <cit>
                    <quote><lg>
                            <l>Wenn ich in deine Augen seh’.</l>
                            <l>So schwindet all mein Leid und Weh:</l>

                            <l>[…] </l>

                            <l>Doch wenn du sprichst: ich liebe dich!</l>
                            <l>So muss ich weinen bitterlich.</l>
                        </lg></quote>
                </cit>

                <p>Hvorfor maa han græde? Jeg har hørt Spørgsmaalet besvare naivt: fordi hun lyver.
                    Ak nej! saa simpel er Sagen ikke. Han har hørt disse Ord af andre Læber, og
                    Elskovsordene fra disse Læber er forstummede; han véd hvor længe en saadan
                    Lidenskab i Reglen varer, og han udrives af sin Selvforglemmelse ved Lyden af
                    hendes Stemme — han tvivler paa Varigheden af hendes Følelse eller paa
                    Varigheden af sin egen.</p>

                <p> Højst interessant er det ogsaa at se, hvorledes Heine under Udarbejdelsen har
                    tumlet med disse Ord. Først lød den sidste Linje: »Dann wein’ ich still und
                    bitterlich«. Senere blev Ordet »bitterlich« i Strid med Digtets oprindelige
                    Anlæg forandret til »freudiglich«, indtil Linjen endelig fik sin nærværende
                        Skikkelse<note>H. Hüffer: <bibl>Aus dem Leben Heinrich Heines</bibl>. S.
                        153.</note>.</p>

                <p> Heine var ikke lykkelig og ikke stor nok til at naa til Forsoning med
                    Existensen. Den længe Landflygtige og længe dødeligt Syge kunde, selv <pb
                        n="230"/> alt Andet fraregnet, ikke se paa Jordelivet med de Øjne, som den
                    udadtil sikrede, fra mange Sider hædrede og i sit Væsen sunde Fyrsteven i
                    Weimar. Derfor er Oprørstendenser, Bitterheder og Cynismer uendeligt meget
                    sjældnere hos Goethe end hos Heine. Goethe lægger dem i Regelen sin Mefistofeles
                    i Munden, Heine, som manglede dramatisk Kraft, faar Ansvaret for ethvert
                    Indfald, fordi han altid taler i eget Navn. De værste Bitterheder optog Goethe
                    tilmed ikke i sine Værker. Kun i Paralipomena til <bibl>Faust</bibl> findes f.
                    Ex. dette Sted:</p>

                <cit>
                    <quote><lg>
                            <l>Nach kurzem Lärm legt Fama sich zu Ruh,</l>
                            <l>Vergessen wird der Held so wie der Lotterbube,</l>
                            <l>Der grösste König schliesst die Angen zu,</l>
                            <l>Und jeder Hund bepisst gleich seine Grube.</l>
                        </lg></quote>
                </cit>

                <p>Heine dvæler ved de Forestillinger, som Goethe kun fremkalder for atter at Ijerne
                    dem. Ogsaa Goethe kan være blasfemisk. Han har skrevet det ofte anførte,
                    sjældent forstaaede Digt: <bibl>Wer nie sein Brod mit Thränen ass</bibl>». Det
                    er en bitter, blodig Anklage mod Verdensordenen. Men den er taarekvalt i sin
                    Bitterhed, ikke vildt desperat som Heines mesterlige <bibl>Fragen</bibl> eller
                    som Digtet <bibl>Lass die heiligen Parabeln</bibl>», hvor det hedder:</p>

                <cit>
                    <quote>
                        <lg>
                            <l>Warum schleppt sich blutend, elend,</l>
                            <l>Unter Kreuzlast der Gerechte,</l>
                            <l>Während glücklich als ein Sieger</l>
                            <l>Trabt auf hohem Ross der Schlechte?</l>
                        </lg>
                        <lg>
                            <pb n="231"/>
                            <l>Also fragen wir beständig,</l>
                            <l>Bis man uns mit einem Handvoll</l>
                            <l>Erde endlich stopft die Mäuler,</l>
                            <l>Aber ist das eine Antwort?</l>
                        </lg></quote>
                </cit>

                <p>Heines Udtryk er her, som i Regelen, lavere, mere jordisk og djærvt, men
                    ingenlunde Æmnet uværdigt.</p>

                <p> Udbruddene af Livslede, af Blaserthed er ikke sjældne hos ham. Man behøver ikke
                    at søge langt iblandt hans Digte for at tinde Stemningsudtryk for den rene
                    Opgiven af ethvert Princip, enhver Stræben. Hos Goethe forekommer ikke Sligt.
                    Hans <emph>Vanitas vanitatum</emph>, Sangen: <bibl>Ich hab’ meine Sache auf
                        Nichts gestellt</bibl> er meget betegnende blevet en Bord- og Drikkevise.
                    Det er hos Goethe med andre Ord ikke bitter Alvor med denne Desperation, og den
                    slaar derfor om i en Overgivenhedsfølelse. Forsaavidt Goethe ikke har det
                    overvældende Indtryk at Livsulykken som Heine, er han i Grunden ukristeligere
                    end han.</p>

                <p> Ligesaa oplysende som det nu er at sammenligne Udtryk for Selvopgiven i begge
                    Digteres Lyrik, saa lærerigt er det at sammenstille Udtrykkene hos dem for
                    Opsvingets, Selvopmandelsens Følelser. Sangen <bibl>Feiger Gedanken</bibl> af
                        <bibl>Claudine von Villa bella</bibl> er i den Henseende betegnende for
                    Goethe, ja som et Motto for hele hans Livsførelse. Der kan neppe tænkes et
                    kraftigere Udtryk for mandig Besluttethed end det som gives i <pb n="232"/>
                    Linjerne: Allen Gewalten — zum Trutz sich erhalten osv.</p>

                <p> Man sammenstille Heine’s Digt: <bibl>An die Jungen</bibl>. Det er et Pragtdigt,
                    henrivende ved de stormende Rytmer og de firdobbelte maleriske Rim allerede. Den
                    første Strofe med sin Hentydning til de gyldne Æbler, Hippomenes kastede for
                    Atalanta, er allerede et helt Digt:</p>

                <cit>
                    <quote><lg>
                            <l>Lass dich nicht kirren, lass dich nicht wirren</l>
                            <l>Durch goldne Aepfel in deinem Lauf.</l>
                            <l>Die Schwerter klirren, die Pfeile schwirren,</l>
                            <l>Doch halten sie nicht den Helden auf.</l>
                        </lg></quote>
                </cit>

                <p>Fra Billedet af Helten, der ikke lader sig standse paa Rendebanen, glides der nu
                    over til Alexanderskikkelsen som Forbilled. Det gjælder kun om Fasthed og
                    Dristighed:</p>

                <cit>
                    <quote><lg>
                            <l>Ein kühnes Beginnen ist halbes Gewinnen,</l>
                            <l>Ein Alexander erbeutet die Welt,</l>
                            <l>Kein langes Besinnen! Die Königinnen</l>
                            <l>Erwarten schon kniend den Sieger ins Zelt.</l>
                        </lg>
                        <lg>
                            <l>Wir wagen und werben! besteigen als Erben</l>
                            <l>Des alten Darius’ Bett und Thron.</l>
                            <l>O süsses Verderben! o blühendes Sterben!</l>
                            <l>Berauschter Triumphtod zu Babylon!</l>
                        </lg></quote>
                </cit>

                <p>Paa Sejren følger altsaa Fyrstindernes Knælen, saa sød Fordærv, blomstrende
                    Undergang, berust Triumfdød — hvilken Sardanapalstemning i denne <pb n="233"/>
                    Opsang til en Ungdom, denne Opfordring til ubøjelig Udholdenhed! Her kjæmpes for
                    Æren og for Kvinder som Bytte, ikke for Selvets egen Frihed, som naar det hos
                    Goethe saa simpelt hedder:</p>

                <cit>
                    <quote><lg>
                            <l>Nimmer sich beugen.</l>
                            <l>Kräftig sieh zeigen,</l>
                            <l>Rufet die Arme</l>
                            <l>Der Götter herbei.</l>
                        </lg></quote>
                </cit>

                <p>Følelsen er hos Goethe renere og fuldere, Sprogets Musik er simplere, medens
                    Melodien hos Heine har ligesom en overdaadig Instrumentation. Men her er Intet
                    for Øjet, slet intet Billed. Det er typisk, at Alt her hos Goethe er større
                    følt, men hos Heine mere moderne, mere blandet, ligesom det metriske Udtryk er
                    mere sanseligt indsmigrende, frembragt af en paa alle Enkeltheder mere opmærksom
                    Kunst.</p>

                <p> Tag nu et Æmne af fortællende og tillige malerisk Natur: de hellige tre Konger,
                    som de mindes paa Helligtrekongersfest. Det er behandlet bredt, muntert, i
                    Folketone og ægte naivt i Goethes <bibl>Epiphanias</bibl>: »Die heil’gen drei
                    König’ mit ihrem Stern«. Hver af de hellige tre Konger, den hvide, den brune og
                    den sorte, karakteriserer sig her som de saa ud, naar de formummede gik fra Hus
                    til Hus paa Landet, og Digtet slutter:</p>

                <cit>
                    <quote><lg>
                            <l>Die heil’gen drei Konig sind wohlgesinnt.</l>
                            <l>Sie suchen die Mutter und das Kind,</l>
                            <l>Der Joseph fromin sitzt auch dabei,</l>
                            <l>Der Ochs und Esel liegen auf Streu.</l>
                        </lg></quote>
                </cit>

                <p><pb n="234"/> Heine tager ikke Legenden mere religiøst end Goethe, men han lægger
                    sit Ansigt i alvorligere Folder, taler knappere, tegner skarpere, opnaar en helt
                    anden Virkning. Goethe sætter Sindene i Bevægelse ved munter Barnlighed, bredt
                    udmalt; Heine borer sig ind i Sindet, saa Talens Braad bliver siddende i
                    Læserens Sind. Han vil nærmest opnaa en Virkning som den af et gammelt
                    florentinsk Maleri.</p>

                <cit>
                    <quote><lg>
                            <l>Die heil’gen drei König’ aus Morgenland,</l>
                            <l>Sie frugen in jedem Städtchen:</l>
                            <l>Wo geht der Weg nach Bethlehem,</l>
                            <l>Ihr lieben Buben und Mädchen?</l>
                        </lg>
                        <lg>
                            <l>Die Jungen und Alten, sie wussten es nicht,</l>
                            <l>Die Könige zogen weiter,</l>
                            <l>Sie folgten einem goldenen Stern,</l>
                            <l>Der leuchtete lieblich und heiter.</l>
                        </lg>
                        <lg>
                            <l>Der Stern blieb steh’n über Josephs Haus,</l>
                            <l>Da sind sie hineingegangen,</l>
                            <l>Das Oechslein brüllte, das Kindlein schrie,</l>
                            <l>Die heil’gen drei Könige sangen.</l>
                        </lg></quote>
                </cit>

                <p>Der er et vist Skjælmeri heri: hvilken Concert! Men ogsaa hvilket Maleri! De
                    færrest mulige Ord — ikke et Træk, ikke en Streg for meget, og den sikreste,
                    punktuelle Virkning.</p>

                <p> Tænker man nu endelig til Slutning paa en af disse abstrakte Skikkelser, der
                    forekomme i al lyrisk Poesi, mere eller mindre gjennemførte Per<pb n="235"/>
                    sonifikationer af et Begreb, som Freden, Lykken, Ulykken, og sammenligner man
                    ogsaa paa dette Felt Heine med Goethe, saa vil det atter her vise sig, at Goethe
                    har den fuldere Tone, Heine det sikrere Rids.</p>

                <p>Goethe har skrevet disse Linjer til Freden:</p>

                <cit>
                    <quote><lg>
                            <l>Der du von dein Himmel bist,</l>
                            <l>Alles Leid und Schmerzen stillest,</l>
                            <l>Den, der doppelt elend ist,</l>
                            <l>Doppelt mit Erquickung füllest!</l>
                            <l>Ach, ich bin des Treibens milde,</l>
                            <l>Was soll all der Schmerz und Lust?</l>
                            <l>Süsser Friede!</l>
                            <l>Komm, ach komm in meine Brust!</l>
                        </lg></quote>
                </cit>

                <p>Her er, som man ser, intet Billede, ingen virkelig Persondannelse. Gjennem de sex
                    første Vers stiges der til Udbruddet »süsser Friede!«, paa hvis Komme man ikke
                    kunde være ganske vis.</p>

                <p> Man sammenligne de følgende to Personliggjørelser af Lykken og Ulykken hos
                    Heine:</p>

                <cit>
                    <quote><lg>
                            <l>Das Glück ist eine leichte Dirne</l>
                            <l>Und weilt nicht gern am selben Ort,</l>
                            <l>Sie streicht das Haar dir von der Stirne</l>
                            <l>Und küsst dich rasch und flattert fort.</l>
                        </lg>
                        <lg>
                            <l>Frau Unglück hat im Gegentheile</l>
                            <l>Dich liebefest an’s Herz gedrückt,</l>
                            <l>Sie sagt, sie habe keine Eile,</l>
                            <l>Setzt sich zu dir an’s Bett und strickt.</l>
                        </lg></quote>
                </cit>

                <p><pb n="236"/>Med saa faa Træk er sjældent to Begreber forvandlede til to levende
                    Figurer, og den moderne Mythedannelse er neppe nogensinde naaet højere end i de
                    to sidste Linjer, bag hvilke der ligger en saa dyb og skrækkelig Erfaring.</p>

                <p> Vi saa Heine dukke op i den romantiske Skole og lære sit Haandværk af A. W.
                    Schlegel, der meddeler ham sin sikre Smag. Han er fra først af forfalden til
                    romantiske Spøgelsehistorier og romantiske Archaismer i Lyriken. For sine
                    jambiske Verseformers Vedkommende begynder han saa at studere og efterligne
                    Wilhelm Müller; i hans trochæiske Digte spores Clemens Brentano’s Indflydelse.
                    Han udformer hurtigt sin egen Stil. Den udmærker sig ved den højeste Fortætning
                    af Stemninger, Tanker og Billeder. Dens Karaktermærke er den stærkeste
                    Sammentrængthed. Heine gjør Alt nærværende, levende, indfører selv i rolige
                    Æmner en nervøs, undertiden dæmonisk, Lidenskabelighed, driver ikke sjældent det
                    Mimiske op indtil det Grimacerende, ombytter stundom Dagslyset med det
                    elektriske Lyses skjærende Klarhed — en Unatur, som dog findes i Naturen. Hans
                    Hovedvirkemiddel er poetisk Fynd.</p>

                <p> I Kraft af sit Naturels Sammensætning af Vid og Fantasi er han tilbøjelig til at
                    virke ved Kontraster, søger det Skjærende, det Uensartede og har en
                    Forkjærlighed for de Virkninger, som opstaa, hvor en jævn, plat Virkelighed
                    glider over <pb n="237"/> i en digterisk Vision, eller hvor Visionen blegner og
                    fordunster for at give den velbekjendte Virkelighed Plads.</p>

                <p> Hans Skrivemaade er helt moderne: Alt anskueliggjort, Alt for Øjet. — Hvad er
                    det at være en stor Skribent? Det er at have Evnen til at fremkalde Syner og
                    Stemninger, Syner gjennem Stemninger eller Stemninger gjennem Syner. Heine har
                    især udviklet den sidste Evne hos sig, forsømmer derfor aldrig det sikre Omrids
                    og den maleriske Effekt.</p>

                <p> Paa sin Højde kan han ikke mere sammenlignes med sine Lærere og Samtidige. For
                    at prøve hans Stils Styrke og Smidighed var det nødvendigt at maale den imod den
                    største Stil i Datiden, Goethes. Vi se ham ved Sammenligningen hyppigt ligge
                    under, ikke altfor sjældent hævde sig paa en næsten sideordnet Plads. Det er Ære
                    nok for ham, at det er muligt og en Gang imellem nødvendigt at sammenligne ham
                    med Goethe.</p>

                <p> En Stil er et Udtryk for en Personlighed og et Vaaben i den litterære Kamp.
                    Goethe’s Stil er med al dens Storhed for usammensat til at gribe det Moderne.
                    Men Heines Stil, dette Vaaben, der i hans bedste Tid var drevet som hine gamle
                    spanske Klinger, der lode sig bøje som Vidjer og dog ikke sprang mod noget
                    Harnisk, var fremfor nogen egnet til at binde an med det moderne Liv i dets
                    Haardhed og Hæslighed, dets Ynde og Uro <pb n="238"/> og Rigdom paa skjærende
                    Kontraster. Den besad ogsaa i højeste Grad den Evne at virke paa moderne Læseres
                    Nerver med deres stærkere Hang til krydret Spise og hidsende Drikke end til
                    simpel Næring og ren Vin.</p>
            </div>
            <div>
                <head>XVI. [Heine og Aristofanes]</head>

                <p>Vistnok Intet har i Efterverdenens almindelige Omdømme skadet Heine mere end hans
                    Aabenmundethed paa det kjønslige Omraade. Enkelte Grupper af hans Poesier er
                    endog af den Grund gjennemgaaende meget ilde omtalte, saaledes de Digte, der
                    udgjøre Samlingen <bibl>Verschiedene</bibl>, af hvilke de fleste iøvrigt ere
                    blevne uretfærdigt fordømte, andre ganske vist er ret platte i deres Tankegang,
                    ligesom deres Indhold er alt andet end sublimt. Goethe havde i <bibl>Der Gott
                        und die Bajadere</bibl> givet et Exempel paa, at endog meget dristige Æmner
                    kunde adles ved Stilens Storhed, og selv hvor han, som i de venetianske
                    Epigrammer, behandler Bajaderer, der ingenlunde lutres gjennem Elskov, og dvæler
                    ved Digterens Forhold til dem, virker allerede det antike Versemaal fjernende og
                    der forekommer intet anstødeligt Ord; endelig drukne disse faa løsslupne
                    Epigrammer i Massen af Goethes andre Digtringe; man føler ogsaa ved Læsningen af
                    dem, at han er den Mand, hvem Alnaturen skabte for gjennem ham at faa at vide,
                    hvorledes den helt saa ud. <pb n="239"/></p>

                <p>Hos Heine optager Aabenmundetheden med Hensyn til hans Forhold til det andet Kjøn
                    for stor en Plads og er ikke altid smagfuld. Den skaffer ham ti Læsere for hver
                    en, den fjerner; men den ene, den fjerner, var undertiden mere værd end de ti,
                    den forskaffer.</p>

                <p>Og dog er denne Aabenmundethed i en vis Henseende tillige hans Styrke. Den havde
                    ikke behøvet at være saa personlig, men ellers er den ganske nødvendig for den,
                    der ikke blot vil omspænde det Alvorliges Halvkugle, men det Komiskes med. Og
                    den nærmer Heine til alle Tiders ypperste, rent komiske Digter.</p>

                <p>I Slutningen af sit <bibl>Vinteræventyr</bibl> udtaler Heine umiddelbart efter
                    det kaade Sted, hvor han lugter sig til Kundskab om Tysklands Fremtid ved at
                    stikke Hovedet ned i Karl den Stores Tronstol, at de ædleste Gratier have stemt
                    hans Lyras Strenge, og at denne Lyra er den samme, som engang hans Fader lod
                    tone, »den salig Herr Aristofanes, den Musernes Yndling«. Han tilføjer, at i sit
                    sidste Kapitel har han søgt at efterligne <bibl>Fuglene</bibl>, »det bedste af
                    Faders Dramer«.</p>

                <p>Han har da sat sin Ære i at udlede sin Kunst fra det gamle Grækenlands største
                    komiske Digter.</p>

                <p> Man studser i første Øjeblik derover. Thi medens adskillige andre tyske Poeter
                    som Platen og Prutz have efterlignet den aristofaniske Komedies Former:
                    Trimetrene, Korene, Parabasen, den hele, <pb n="240"/> af den græske
                    Komiker-Skole oparbejdede, paa én Gang frie og faste Kunstform, har Heine end
                    ikke gjort et Forsøg paa at tilegne sig denne Digtform, saa lidt som nogen
                    anden. Det er ejendommeligt for ham, at saa ihærdigt stræbende og ubetinget
                    samvittighedsfuld som han var med Hensyn til det enkelte metriske eller ubundne
                    Udtryks slaaende Sikkerhed — jeg har aldrig set et saa gjennemrettet Haandskrift
                    som det til hans <bibl>Atta Troll</bibl> i det kongelige Bibliothek i Berlin —
                    saa umuligt var det ham at paalægge sig de store Formers kunstneriske Tvang. Det
                    svarer til at i hans større Digtninge den hele Plan er ganske løs, men hver
                    enkelt Linje atter og atter gjennemarbejdet.</p>

                <p> Man kan vel uden Overdrivelse sige, at aldrig har han som Kunstner stillet sig
                    en Opgave og løst den.</p>

                <p> En eneste Gang har han gjort Forsøg paa en sammenhængende større
                    Prosakomposition, en Roman eller Novelle. Den er bleven staaende som Brudstykke,
                    hvad enten nu virkelig, som det siges, den største Del af Manuskriptet er gaaet
                    tilgrunde ved en Ildebrand, eller det aldrig er blevet fuldendt, hvad jeg for
                    min Del troer. Og selv dette Fragment <bibl>Rabbien fra Bacharach</bibl> er
                    nøjere betragtet kun en Omskrivning af Heines egne private Forhold, satte
                    tilbage i den fjerne Fortid.</p>

                <p> Aldrig har han heller forsøgt sig i en strengt sammenhængende metrisk
                    Komposition. Hans to <pb n="241"/> eneste større Digtninge <bibl>Atta
                        Tro11</bibl> og <bibl>Vinteræventyret</bibl> er frie, lunefulde Fantasier,
                    Sæbebobler, der vugge sig paa Hjærnespind, kun sammenholdte ved Tonens Enhed og
                    den indre Bygnings Ensartethed.</p>

                <p> At oversætte eller bearbejde Aristofanes har ikke kunnet falde Heine ind. Han
                    var ikke som Goethe, der trods sin uhyre selvstændige Produktivitet nedlod sig
                    til at oversætte og bearbejde for sine Landsmænd (Diderot, Benvenuto Cellini,
                    Voltaire). Da Goethe møder Aristofanes paa sin Vej, fortrylles han af ham, og
                    han, ikke Heine, giver sig til at omplante <bibl>Fuglene</bibl> paa tysk Grund,
                    men — betegnende nok — han underkaster Skuespillet den Forvandling, at Satiren
                    fra politisk bliver litterær. De to politisk utilfredse Hovedpersoner er hos
                    Goethe bievne litterære Æventyrere; ved Uglen vilde han — som godtgjort i et
                    Brev fra Jacobi til Heinse — ramme Klopstock, ved Papegøjen den unge Cramer. Det
                    var i Epilogen til denne Bearbejdelse, at Goethe gav Aristofanes den udødelige
                    Betegnelse »Gratiernes uopdragne Yndling«, som passer saa godt paa Heine.</p>

                <p> Var Heine nu altfor lidt arbejdsom til nogensinde at studere, oversætte,
                    bearbejde eller efterligne en Oldtidsdigter, saa vilde han dog aldrig som Goethe
                    eller Platen have kunnet gjøre blotte Litteraturkomoedier ud af de
                    aristofaniske; netop den store politiske Satire tiltrak ham.</p>

                <p> Rimeligvis er Heine det vittigste Menneske, <pb n="242"/> der har levet, i det
                    mindste det vittigste, som har levet i den moderne Tid. Vistnok staar Voltaire
                    som en Slags Personliggjørelse af Viddet, men hans Vid er forstandigt og tørt,
                    ikke digterisk, ikke Fantasivid som Heines.</p>

                <p> Det var i sin Tid uklogt af Platen, at han, stolt og stiv som han var, skrev det
                    Værk, hvori han vilde haane Heine, <bibl>Der romantische Oedipus</bibl> i den
                    aristofaniske Komedies ydre Form og Manér; thi han havde kun Versenes Finhed og
                    Ordenes Grovhed tilfælles med Aristofanes. Heine derimod havde alle
                    Aristofanes’s Hovedegenskaber i Forening: Viddet og Vildskaben og Fantasien og
                    den smeltende Lyrik og Skamløsheden, Alt i Gratiens Form. Uden Gratie og Vid er
                    Skamløsheden visselig en lav og frastødende Egenskab. Men i denne sin Forening
                    med høje Evner er den ualmindelig. Den aristofaniske Digter maa og kan ikke have
                    den Stolthed, der gyser tilbage for at more de Gemene, dem, der kun forstaa En,
                    naar de møde En i Snavset. Han tør ikke sky til et vist Punkt at give sig til
                    Pris, det vil sige: at give sit moralske Væsen til Pris for at indvinde et
                    større digterisk Felt.</p>

                <p> Det nytter ikke, at en Autor, der, som Platen (eller som Hauch i <bibl>Den
                        babyloniske Taarnbygning</bibl>) først og fremmest vil gjøre Indtryk af »en
                    ædel Digter« og indgyde Despekt ved sin Person — det nytter ikke, han forkynder,
                    at han vil »seine Gegner zermalmen mit wirklichem Witz«. Man <pb n="243"/> kan
                    ikke paa én Gang optræde som fin Mand og som Aristofaniker. Man strander i denne
                    sidste Egenskab, ifald man sætter større Pris paa de Andres Agtelse end paa
                    Kunstens Triumf. Men hos den virkelige Aristofaniker faaer Poesien til Gjengjæld
                    et Omfang som aldrig hos den højtidelige Digter (en Schiller eller en Hugo); den
                    afspejler Menneskelivet helt fra dets højeste til dets laveste Funktioner.</p>

                <p> Saa faa formelle Berøringspunkter der er mellem Heines lyrisk-satiriske Digte og
                    Aristofanes’s store fantastiske Skuespil, saa er det dog sandsynligt, at der
                    ikke siden den græske Oldtids Dage er opstaaet et med Aristofanes’s mere
                    beslægtet Vid end Heinrich Heines.</p>

                <p> Dette Udsagn beroer ikke paa nogen Miskjendelse af den umaadelige Forskjel
                    imellem deres Livsværks Karakter. Den aristofaniske Komedie er med sin
                    storartede og fasttømrede Kunstform Udtrykket for et helt Folks kunstneriske
                    Dannelse, fremgaaet af religiøse Fester som et Festmonument. Som grundlagt og
                    underbygget af en hel Række fremragende Forgængere, hvis Stil var ensartet, hvis
                    Talent var beslægtet og hvis Arv Aristofanes overtog (omtrent som Shakespeare
                    sine Forgængeres) er den Aristofaniske Komedie som Form et kollektivt Arbejde i
                    langt højere Grad end den Heine’ske Strofe er det. Selv ganske bortset fra
                    Eupolis’s og Kratinos’s Beskyldninger mod Aristofanes for <pb n="244"/>
                    utilladelig Tilegnelse af Forgængeres Indfald kunne vi alene af
                        <bibl>Ridderne</bibl> se, at allerede Komikeren Magnes har opført Stykker
                    med Titler som <bibl>Fuglene</bibl>, <bibl>Vesperne</bibl>,
                    <bibl>Frøerne</bibl>; de som Krybdyr, Insekter, Fugle forklædte Kor var da
                    Noget, Aristofanes ikke opfandt, men overtog. Kun fordi vi ikke kjende den
                    græske Digters Forløbere, staar hans Livsværk nu for os som en rent individuel
                    Frembringelse, som Typen paa stor fantastisk Komik, og næsten al moderne Komik
                    og Fantastik synes forsagt og spinkel i Sammenligning med dens Kjækhed.</p>

                <p> Hans Verden er den forkerte. Naar i <bibl>Freden</bibl> Trygaios sadler en
                    stinkende Skarnbasse og paa den som paa sin Pegasus stiger gjennem Luften til
                    Gudernes Boliger, eller naar han siden ved Hjælp af et favnelangt Reb trækker
                    Freden op af den dybe Brønd, hvori Krigen har styrtet hende ned, saa er dette
                    Ting, der fremføres, som var det tilvante, kjendte Muligheder, og han lader dem
                    uden nogen Forklaring foregaa for vore Øjne, saa vi tvinges til at tro paa dem.
                    — Naar vi i <bibl>Fuglene</bibl> høre to simple Fyre, der optræde som Vismænd,
                    udvikle deres forrykte Planer til at bygge en By i Skyerne, lyder det i vore
                    Øren fra først af vanvittigt nok, og naar vi se Fuglene modtage dem med
                    Ærefrygt, faa vi ikke derved bedre Tanker om deres Intelligens, nyde tværtimod
                    Komiken at de dumme Dyr vente sig Frelsen fra dem. Dog naar vi saa endelig høre,
                    at Byen virkelig er bygget, at <pb n="245"/> Alt er lykkedes, og se, hvorledes
                    Held og Lykke følger Foretagendet, saa føle vi, at den Verden, vi her iagttage,
                    ikke er den, vi til dagligt Brug opholde os i, men en, med hvis Love det
                    stemmer, som strider imod Lovene i vor.</p>

                <p> Denne nye Verden er da rent fantastisk, forsaavidt den staar i Strid med
                    Sandsynlighedslove og Naturlove. Det er en Verden, hvor selve Galskaben
                    triumferer, og Digteren lader som var dette ganske i sin Orden. Først naar
                    Tilskueren betænker <emph>hvor</emph> vel denne forkerte Verden kan ligge,
                        <emph>hvor</emph> det vel gaar saaledes til, <emph>hvor</emph> den politiske
                    Uforskammethed drives i saa stor Stil og langt fra at staa tilskamme vinder
                    Tillid og belønnes — føres han tilbage til Virkeligheden, idet han i denne
                    Verden gjenkjender sin egen, sit eget Hjem, Athen.</p>

                <p> Af de aristofaniske Stykker, vi besidde, foregaa <bibl>Fuglene</bibl>,
                        <bibl>Frøerne</bibl>, <bibl>Freden</bibl>, enten slet ikke eller ikke helt
                    paa Jorden; det er meteoriske eller underjordiske Skuespil. Det er ogsaa kun i
                    dem, at Guder forekomme, rigtignok blot for at gjennemhegles, latterliggjøres
                    eller gjennemprygles. Men i Virkelighedens Verden aabenbare de sig ikke; thi kun
                    i den fantastiske troes der paa dem.</p>

                <p> Se en saadan overnaturlig Verden vover Heine som moderne Digter slet ikke at
                    hensætte, skjønt han ikke kan undvære den. Derfor hans stadigt tilbagevendende,
                    stadigt fornyede Brug og Misbrug af Drømmen, hvortil vi neppe hos nogen anden
                        <pb n="246"/> moderne Digter finde et Sidestykke. Men indenfor Drømmen som
                    Ramme vover han da ogsaa det overordentlige, det Aristofaniske.</p>

                <p> Som alt berørt: Han ligner Aristofanes i Dybden af sin Skamløslied og i
                    Højdeflugten af sin Lyrik.</p>

                <p> Vel spille Hentydningerne til Fordøjelsens Besværligheder og deslige en noget
                    mindre Rolle hos Heine end hos Aristofanes, der jo iøvrigt selv, som han
                    erklærer, ringeagtede denne Art Komik. Den duede efter hans Udsagn kun til at
                    fremkalde det mindst udviklede Publikums Latter. Men der tales hos Heine hyppigt
                    og undertiden bredt om slige Ting (bredest i Polemiken mod Platen) og man sikrer
                    sig næsten ligesaa ofte mod visse hæslige Insekter hos Heine som hos
                    Aristofanes.</p>

                <p> Skjøndt Heine selvfølgelig ikke kan føre et saadant Frisprog med Hensyn til det
                    Kjønslige som den gamle Græker, saa negter han sig til Gjengjæld ikke nogen
                    Hentydning, der kan bøde paa hvad Udtalelserne maa mangle i Ligefremhed. Nu og
                    da er der næsten ingen Omskrivning tilstede, og Cynismen, som ellers antydes ved
                    et Smil eller en Grimace, les ud i Verden af fuld Hals — saaledes i Slutningen
                    af <bibl>Vinteræventyret</bibl>, i Digte som <bibl>Den Vantro</bibl> og
                    lignende.</p>

                <p> Og atter som hos Aristofanes: Fra denne stadige Dvælen ved alt det i Mennesket,
                    som minder om, at det i sin første Spire udvikles mellem en <pb n="247"/> Blære
                    og en Endetarm, hæver Heine sig til den fineste, sarteste Lyrik. Han, som saa
                    godt kjender Naturvæsenernes materielle Oprindelse, udleder i et af sine Digte
                    Alt fra Nattergalesangen:</p>

                <cit>
                    <quote><lg>
                            <l>Im Anfang war die Nachtigall</l>
                            <l>Und sang ihr Lied: Züküht! Züküht!</l>
                        </lg></quote>
                </cit>

                <p>Det minder formelig om de dejlige Vers i <bibl>Fuglene</bibl>, i hvilke det
                    hedder:</p>

                <cit>
                    <quote><lg>
                            <l>Elskelige og fine, du!</l>
                            <l>Du, som er sødest af Alt for mig,</l>
                            <l>Skovensomme Veninde!</l>
                            <l>Kommer du? kommer du? bliver du? osv.</l>
                        </lg></quote>
                </cit>

                <p>Hos Heine som hos Aristofanes gaar det ud over Guderne. Alligevel er naturligvis
                    Satiren hos ham forsigtigere end hos den gamle Græker; den moderne Verden taaler
                    mindre Skjæmt paa dette Omraade end den antike. Naar Dionysos, selve Komediens
                    Gud, i <bibl>Frøerne</bibl> viser sig storpralende og fejg, faar den ene Dragt
                    Prygl efter den anden og tilsidst anraaber sin Præst, der inde blandt Tilskuerne
                    indtog en Æresplads, om Bistand i Nøden, saa gives der intet Sidestykke til den
                    Art Gudsbespottelse hos Heine, der skrev under Politiets og det moderne Samfunds
                    Censur. Og dog nægter han sig ikke ret meget fra den lette Spøg til den drøje
                    Skjæmt og de mest bidende Spotterier. Bekjendt er Hyacinths Forklaring i
                        <bibl>Reisebilder</bibl> af de forskjellige Religioners Værdi. Han vrager
                        Katholi<pb n="248"/>cismen, der med sin Klokkeklang, sin Røgelseduft og sin
                    »Melankolik« ikke er nogen Religion for en Hamburger, prøver Protestantismen ved
                    at sætte i Lotteriet paa de Psalmetal, han finder paa den sorte Tavle i en
                    luthersk Kirke, og affærdiger Jødedommen med de bekjendte Ord: »Det er slet ikke
                    nogen Religion, men en Ulykke«. — Lystigt og dristigt er Digtet »Disputation«,
                    hvor Rabbien og Kapucineren tale hver for sin Dogmatik, prisende hver sin Læres
                    Salighedstilstand i ret anstødelige Udtryk, indtil Kongebruden, som skal afgjøre
                    Trætten, erklærer sig ude af Stand dertil: det Eneste, hun har mærket, er at
                    Kapuciner og Rabbiner stinke begge to. — Formelig dramatisk er
                    Religionsspotteriet endelig paa det Sted i Heines Bog om Börne, hvor han
                    fortæller, hvorledes han under sit Ophold paa Helgoland hyppigt inddrages i
                    Disputer med en preussisk Justitsraad om Treenigheden, og dernæst beretter
                    hvorledes under Disputen Stemmer lyde op gjennem det tynde Gulv fra Værelset
                    nedenunder, hvor en flegmatisk Hollænder udvikler for Værtinden, hvordan man
                    gjør Forskjel paa Kabeljau, Laberdan og Stokfisk: det er i Grunden Et og det
                    Samme, men med tre Navne, der svare til tre forskjellige Grader af
                    Nedsaltning.</p>

                <p> Hvad de jordiske Magthavere angaar, er Heine visselig ikke mindre dristig og
                    ikke mindre fantastisk i sin Komik end Aristofanes.</p>

                <p> Aristofanes viste Mod i sine Angreb paa Kleon <pb n="249"/> og Theramenes; han
                    slumpede nu og da til at forsvare den gode Sag; men i Regelen hævdede han den
                    slette, gjorde sig til Talsmand for en uholdbar Konservatisme og for uretfærdige
                    Angreb. Heine var sjældnere uretfærdig og aldrig konservativ. Men han minder om
                    Aristofanes ved sit aristokratiske Hang og ved Angrebenes Form, bl. A. ved sin
                    morsomme Benytten af kjendte, pathetiske Digtersteder.</p>

                <p> Der findes hos ham en hel Række vittige Angreb paa Friedrich Wilhelm IV, i
                        <bibl>Vinteræventyret</bibl>, hvor Hammonia advarer Heine mod »Kongen af
                    Thule«, og i Digtet <bibl>Der neue Alexander</bibl>; ligeledes en hel Gruppe af
                    Poesier mod Kong Ludvig af Bayern og hans Virksomhed. Denne sidste Konge, hvem
                    Heine fra først af selv havde lovprist, var som Mæcenas smigret af en stor
                    Kunstner- og Digterskare i Samtiden. I sine <bibl>Lobgesänge auf König
                        Ludwig</bibl> angriber Heine alle hans Svagheder, hans Skjønhedsgalleri i
                    Münchenerslottet, hans daarlige Vers, hans Ærgrelse over at adskillige af ham
                    beskyttede berømte Videnskabsmænd og Kunstnere lode sig drage fra Bayern til
                    Preussen. Om Skjønhedsgalleriet hedder det:</p>

                <cit>
                    <quote><lg>
                            <l>Er liebt die Kunst, und die schönsten Frau’n,</l>
                            <l>Die lässt er porträtiren,</l>
                            <l>Er geht in diesem gemalten Serail</l>
                            <l>Als Kunst-Eunuch spazieren.</l>
                        </lg></quote>
                </cit>

                <p><pb n="250"/> I Anledning af de berømte Mænds Udvandring til Preussen faar Heine
                    Leilighed til at give sin gamle Prygledreng Massmann et Sidehug:</p>

                <cit>
                    <quote><lg>
                            <l>Der Schelling und der Cornelius,</l>
                            <l>Sie mögen von dannen wandern,</l>
                            <l>Dem Einen erlosch im Kopf die Vernunft,</l>
                            <l>Die Phantasie dem Andern.</l>
                        </lg>
                        <lg>
                            <l>Doch dass man aus meiner Krone stahl</l>
                            <l>Die beste Perle, dass man</l>
                            <l>Mir meinen Turnkunstmeister geraubt</l>
                            <l>Das Menschenjuwel, den Massmann.</l>
                        </lg>
                        <lg>
                            <l>Das hat mich gebeugt, das hat mich gekniekt,</l>
                            <l>Das hat mir die Seele zerschmettert,</l>
                            <l>Mir fehlt jetzt, der Mann, der in seiner Kunst</l>
                            <l>Den höchsten Pfahl erklettert ...</l>
                        </lg></quote>
                </cit>

                <p> Om Kong Ludvigs Forhold til Poesien hedder det endelig her:</p>

                <cit>
                    <quote><lg>
                            <l>Herr Ludwig ist ein grosser Poet,</l>
                            <l>Und singt er, so stürzt Apollo</l>
                            <l>Vor ihm auf die Knie und bittet und fleht:</l>
                            <l>Halt ein! ich werde sonst toll, o!“</l>
                        </lg></quote>
                </cit>

                <p>Endnu vittigere er Parodien paa Kong Ludvigs Versebygning i denne Indskrift, der
                    sættes over Atta Troll i det baierske «Walhalla»:</p>

                <cit>
                    <quote><lg>
                            <l>Atta Troll, Tendenzbär, sittlich-</l>
                            <l>Religiös; als Gatte brünstig;</l>
                            <l>Durch Verführtsein von dem Zeitgeist</l>
                            <l>Waldursprünglich Sansculotte;</l>
                        </lg>
                        <lg>
                            <pb n="251"/>
                            <l>Sehr schlecht tanzend, doch Gesinnung</l>
                            <l>Tragend in der zott’gen Hochbrust;</l>
                            <l>Manchmal auch gestunken habend;</l>
                            <l>Kein Talent, doch ein Charakter!</l>
                        </lg></quote>
                </cit>

                <p>Versenes Haardhed og de tvungne Participiums-Konstruktioner minde i lige Grad om
                    Stilen i Kong Ludvigs Vers, som disse mode enhver Rejsende paa Murene af
                    Buegangene i München.</p>

                <p> Dette er dog kun personlig Satire mod kronede Hoveder. Men hos Heine som hos
                    Aristofanes breder Satiren sig over den hele politiske, sociale og litterære
                    Tilstand, og da er det, at han behøver Drømmen som kunstnerisk Hjælpemiddel. Den
                    fører ham som den grjeske Digter ned under Jorden eller op i en fantastisk
                    Verden over Skyerne.</p>

                <p> Saaledes, som allerede paavist, især i <bibl>Vinteræventyret</bibl>. Man se her,
                    med hvilken Omhu og med hvilket Mesterskab Heine har forberedt den fantastiske
                    Skildring af Barbarossas underjordiske Opholdssted i Küffhäuser. Først
                    Indførelsen af Omkvædet i en gammel Æventyrsang: <bibl>Sol, du klagende
                        Flamme!</bibl> og Fortællingen af det gamle Sagn om Solen som Anklager af en
                    ung Jomfrus Morder, dernæst Skildringen af den skikkelige gamle Amme, der sang
                    hin Vise og fortalte saa mange smukke Historier, den om Kongedatteren som
                    Gaasepige og den om Kejseren i Bjerget, som nu vidtløftigt berettes — indtil
                    Rammen gaar i Glemme og vi se Barbarossa for os med sine jernklædte Mænd, <pb
                        n="252"/> høre ham kalde dem til deres Heste, til Vaaben, til Kamp, for at
                    hævne den Forsmædelse, som Morderne have ladet gaa ud over den gyldenlokkede
                    Germania. Paany føres saa Alt tilbage til Ammestuevisens Stemning og dens nu med
                    Begejstring og Jubel istemte Slutningsrim: »Sol! du klagende Flamme!« Der er et
                    aristofanisk Sving i denne poetiske Udmaling af det gamle Arsenal, de tomme
                    Rustninger, de falmede Faner, de sovende Soldater og saa Omslaget, Appellen til
                    den vaagnende Kraft og Anraabelsen om hellere at faa Middelalderen igjen end
                    Datidens skinhellige Preussen med dets Blanding af gothisk Galskab og moderne
                    Løgn. I de to følgende Afsnit fortsættes Skildringen af Bjergets Indre og føres
                    Samtaler med Barbarossa som Drømmetilstande under Søvnen i en Rejsevogn.</p>

                <p> Paa samme Maade er den preusserfjendske Fantasi i Værtshuset i Minden begrundet.
                    Heine vil have den preussiske Ørn frem, vil lade den blive plukket og skudt.
                    Hvis Aristofanes havde havt et lignende Mellemværende med en Ørn, saa vilde han
                    have indført den uden videre lige for vore Øjne. Heine maa gaa tilværks ad den
                    sædvanlige Omvej. Hos ham bliver i den begyndende Drømmetilstand under Halvsøvn
                    den røde Sengekvast over hans Hoved til en Ørn med Fjær og Kløer, der truer med
                    at hakke Leveren ud af hans Bryst og mod hvilken han udsynger sit Had.</p>

                <p> Kun paa ganske enkelte Steder er Heines <pb n="253"/> kunstneriske
                    Fremgangsmaade dristigere, den store Grækers mere lig. Saaledes i den prægtige
                    Tale til Ulvene om Natten i Teutoburgerwald. Den Rejsende hører dem hyle ved
                    Midnat om Vognen, hvis ene Hjul er gaaet af. Han stiger ud og holder til de
                    vilde Bestier en Tale:</p>

                <cit>
                    <quote><lg>
                            <l>Mitwölfe, ich bin glücklich</l>
                            <l>Heut’ in eurer Mitte zu weilen,</l>
                            <l>Wo so viel’ edle Gemüther mir</l>
                            <l>Mit Liebe entgegen heulen.</l>
                        </lg></quote>
                </cit>

                <p>Og Talen er en humoristisk Kopi af dem, som store Mænd ved slige Lejligheder
                    pleje at holde: Denne Time er evigt uforglemmelig. Det er Løgn, at han er gaaet
                    over til Hundene; han har aldrig tænkt paa at blive Hofraad i Lammehjorden. Den
                    Faarepels, han nu og da har hængt om sig, har han kun brugt til at varme sig
                    med, han er og bliver Ulv og vil altid hyle med Ulvene.</p>

                <p> En direkte Efterligning af Paisteteros’ Bryllup med Basileia i
                        <bibl>Fuglene</bibl> er endelig, som af Heine selv udtalt, Scenen mellem
                    Digteren og Hamburg som den kraftige Kvinde med Murkronen. Den er yderst kaad,
                    drengeagtigt overgiven og i sin Lystenhed i Grunden mere anstødelig end lignende
                    Steder hos Aristofanes, der jo aldrig fremfører sig selv paa Scenen uden for at
                    forsvare sig som Digter. Heines Skamløshed er om end mindre vidtgaaende dog mere
                    personlig end hans. <pb n="254"/></p>

                <p>I <bibl>Atta Troll</bibl> er Sammenligningen med Aristofanes end mere
                    nærliggende. Fantasien er her friere, fordi Hovedpersonen ikke er et Menneske,
                    men en Bjørn. Der er en overordentlig Fantasi udfoldet paa det Sted, hvor den
                    efter sin Flugt danser i Maaneskin for sine Unger. Der er en uforlignelig Humor
                    i dens Deklamation mod Menneskerettighederne og dens Pukken paa Bjørnenes ældre
                    Rettigheder, som minder om den dejlige Parabase i Fuglene, hvor det godtgjøres,
                    at Fugleverdenen er den ældste: Alt stammer fra Ur-Ægget, Alt oprinder af
                    Elskov, og Fuglene er Elskovsbørn. Overmaade morsom er Bjørnens Stolthed af
                    Dyreverdenen, morsomst dog, fordi Heine benytter den til i dens Ytringer at
                    indslynge overgivne Spydigheder mod dem, han vil tillivs, saaledes mod
                    Freiliggrath, hvis populære men taabelige Digt <bibl>Löwenritt</bibl> ligesom
                    det uheldige <bibl>Der Mohrenkönig</bibl> havde vakt hans lystigste Spot:</p>

                <cit>
                    <quote><lg>
                            <l>Giebt es nicht gelehrte Hunde?</l>
                            <l>Und auch Pferde, welche rechnen?</l>
                            <l>[…]</l>
                            <l>Schreiben Esel nicht Kritiken?</l>
                            <l>Spielen Affen nicht Komödie?</l>
                            <l>[…]</l>
                            <l>Singen nicht die Nachtigallen?</l>
                            <l>Ist der Freiliggrath kein Dichter?</l>
                            <l>Wer besäng’ den Löwen besser</l>
                            <l>Als sein Landsmann, das Kamel?</l>
                        </lg>
                    </quote>
                </cit>

                <p><pb n="255"/> En god Del af hvad Bjørnen siger, klinger som Satire over dumt
                    kommunistisk Demokrati. Der er Ordgyderiet mod Ejendommen: Bjørnene fødes uden
                    Lommer, Menneskene fylde deres. Og der er Ordgyderiet om Ligheden:</p>

                <cit>
                    <quote><lg>
                            <l>Strenge Gleichheit! Jeder Esel</l>
                            <l>Sei befugt zum höchsten Staatsamt,</l>
                            <l>Und der Löwe soll dagegen</l>
                            <l>Mit dem Sack zur Mühle traben.</l>
                        </lg></quote>
                </cit>

                <p>Men iøvrigt er det en uskyldig, braadløs Satire, der rent fantastisk driver Gjæk
                    med Klerikale som med Kommunister, med Misanthroper som med Revolutionære, med
                    Verdensborgere som med Nationale — thi Bjørnen har Noget af Alles Talemaader.
                    Hvor vidunderlig er ikke Atta Trolls Prædiken mod Atheismen og dens Udvikling af
                    sit deistiske System, den, som begynder:</p>

                <cit>
                    <quote><lg>
                            <l>Hüte dich vor Menschendenkart,</l>
                            <l>Sie verdirbt dir Leib und Seele;</l>
                            <l>Unter allen Menschen giebt es</l>
                            <l>Keinen ordentlichen Menschen.</l>
                        </lg></quote>
                </cit>

                <p>Der er et muntert Dybsind i denne Formaningstale imod Feuerbach og Bauer, og et
                    Vid, der er aandfuldt som Voltaires, men rigere, varmere, i Skildringen af
                    Skaberguden:</p>

                <cit>
                    <quote><lg>
                            <l>Droben in dem Sternenzelte,</l>
                            <l>Auf dem gold’nen Herrscherstuhle,</l>
                            <l>Weltregierend, majestätiseh,</l>
                            <l>Sitzt ein kolossaler Eisbär osv.</l>
                        </lg></quote>
                </cit>

                <p><pb n="256"/> Hvilken Humor i Udmalingen af de Bjørnehelgene, der danse om hans
                    Trone!</p>

                <p> Dog har Bjørnen nu end Noget af alle Partiers Talemaader, saa har han dog mest
                    af Urtyskernes. Over dem gaaer det i Særdeleshed ud. De velslikkede
                    Bjørnejomfruer minde om tyske Præstedøtre; den yngste Bjørneunge slaaer
                    Kolbøtter som selve Massmann og er som han den hjemmefødte Dannelses Blomst, har
                    aldrig kunnet lære noget andet Sprog end Modersmaalet, hverken Græsk eller
                    Romersk.</p>

                <p> Saaledes fører Heine ad vildt fantastiske Omveje altid Læseren tilbage til sit
                    Fædrelands Virkelighed.</p>

                <p> Aristofanisk er ogsaa i denne Henseende Stedet, hvor det regner, og der raabes:
                    Sex og tredive Konger for en Paraply! og Stedet, hvor man atter er kommet i Ly,
                    og det hedder: Sex og tredive Konger for en Slaabrok!</p>

                <p> Aldeles aristofanisk er endelig det undertrykte Sted, hvor Fuglen Hut-Hut
                    fortæller om hvorledes Salomon og Balkis give hinanden Gaader at gjætte efter
                    Døden:</p>

                <cit>
                    <quote><lg>
                            <l>Wer ist wohl der grösste Lump</l>
                            <l>Unter allen deutschen Lumpen,</l>
                            <l>Die in allen sechs und dreissig</l>
                            <l>Deutschen Bundesstaaten leben?</l>
                        </lg></quote>
                </cit>

                <p>Balkis, til hvem Spørgsmaalet stilles, sender Lønbud rundt i alle tyske Riger og
                    Lande, men saa <pb n="257"/> ofte hun forkynder Salomon Fundet af en ganske
                    ualmindelig Usling, lyder Svaret:</p>

                <cit>
                    <quote><lg>
                            <l>Kind! es giebt noch einen grösser’n!</l>
                        </lg></quote>
                </cit>

                <p>Og det udvikles som det Mærkelige ved Tyskland, at saa tidt man troer at have
                    opdaget den største Usselryg der, saa opstaar der en endnu større: Intet
                    Fremskridt er saa sikkert som det, der finder Sted i den almindelige Pjaltethed.
                    Igaar endnu syntes X. den største Pjalt; idag er han kun en Underpjalt i
                    Sammenligning med N. N. Det er et Bevis paa Heines kunstneriske
                    Rigdomsfornemmelse, at han i Digtets endelige Redaktion har vraget et saadant
                    Middel til at ramme sine Modstandere én for én paa den morsomste Maade.</p>

                <p> Endelig er der ogsaa i den rent litterære Satire en ikke ringe Lighed mellem
                    Fremgangsmaaden hos Heine og hos Aristofanes. Et Exempel er Satiren over den
                    schwabiske Digterskole i <bibl>Atta Troll</bibl>: Katten i Hexens Hytte, som er
                    en forvandlet Schwaberdigter, der vil blive til Menneske igjen, dersom en ren
                    Jomfru kan læse Gustav Pfizers Digte i Sylvesternatten uden at falde i Søvn. Et
                    andet Exempel er Satiren sammesteds over disse letpudsige Linjer af
                    Freiliggrath’s <bibl>Der Mohrenfürst</bibl> med deres urimeligt søgte
                    Lignelse:</p>

                <cit>
                    <quote><lg>
                            <l>Aus dem schimmernden weissen Zelte hervor</l>
                            <l>Tritt der schlachtgerüstete fürstliche Mohr;</l>
                            <l>So tritt aus schimmernder Wolken Thor</l>
                            <l>Der Mond, der verfinsterte, dunkle, hervor.</l>
                        </lg></quote>
                </cit>


                <p><pb n="258"/> Det er et Digt om en Negerkonge, der fanges, kommer til Europa, maa
                    tromme udenfor en Cirkus, tænker paa sin fordums Storhed og trommer sin Tromme
                    itu. Men at den sorte Mand i Teltaabningen skal ligne Maanen mellem Skyer er
                    unægtelig komisk.</p>

                <p> Hos Heine hænger den røde Tunge ud af Bjørnens sorte Gab som Maanen viser sig
                    mellem hvide Skyer. Og i Digtets Slutning træffer Heine i Jardin des plantes en
                    Neger, der passer Dyrene, og der aabenbarer sig for ham som den Freiliggrath’ske
                    Negerkonge, der har giftet sig med en hvid Kokkepige fra Elsass, hvis Fødder
                    minde ham om Elefanternes i hans Hjemstavn og hvis Fransk klinger i hans Øren
                    som Negersprog. Hun har givet ham saa godt at spise, at han har faaet sig en
                    lille rund, sort Mave. Den glimter frem igjennem Skjorten som en sort Maane, der
                    træder frem af hvide Skyer.</p>

                <p> Ikke mindst endelig spores der noget Aristofanisk i den hensynsløse og brutale
                    Satire over Platen i Reisebilledernes sidste Del. Ja endog visse lystige Fif i
                    den litterære Strid er fælles for den græske og den tyske Komiker. I
                        <bibl>Frøerne</bibl> faaer Æschylos under Væddekampen med Euripides, hvem
                    Aristofanes forfølger med sit Had, et Omkvæd, der omtrent er enstydigt med
                    »spiller op paa den gamle Lire«, til at passe ind i Alt, hvad Euripides citerer
                    af sig selv. I <bibl>Rejsebillederne</bibl>
                    <pb n="259"/> hævner Heine sig paa Platen ved at lade Hyacinth afvexlende hefte
                    Ordene »von vorn« og »von hinten« til dennes Vers, og underkaster dem derved den
                    ondskabsfuldeste Forvanskning.</p>

                <p> Den aristofaniske Komedie er som en udspændt Hvælving, bedækket med storstilede
                    Fresker — Heines Komik er sammenlignet med dens hvad overfor Freskerne
                    omhyggeligt udførte Staffelibilleder er. Der er Lys og Plads i hint græske
                    Lystspil som i Michel Angelo’s sixtinske Kapel: Alt er her som i Capella sistina
                    stort, rummeligt, vældigt, skabt af en Aand, der trodser vedtagne Kegler ved sin
                    Følelses lyriske Storm, sine Forkortningers Dristighed og sine Allegoriers Magt.
                    Kun at Michel Angelo’s Verden er tragisk, vildt højtidelig, medens Aristofanes's
                    Verden er en dithyrambisk, en Verden af Karikaturer i en Ramme af græske
                    Livsforhold.</p>

                <p> Sammenlignet med Aristofanes er Heine en Privatmand, der lever i sit Hjem.
                    Aristofanes færdes i Theatrets fulde Dagslys med Tusinder af Tilhørere omkring
                    sig; Heine meddeler sig til sit Publikum enlig fra sin Stue. Men de Syner, der
                    male sig paa hans Øjes Nethinde alene, have et mere glødende og heftigt Liv end
                    de, som Aristofanes legemliggjorde paa en Scene. Og hans Bestræbelser have ikke
                    det rent lokale Præg som den græske Digters. Han henvender sig, hvor han er
                    ypperst, til Millioner udenfor sit Folk, ja til en <pb n="260"/> Elite blandt
                    alle dem, der kunne læse, Hans Lyrik er personligere, inderligere og mere nervøs
                    end nogen Grækers, som hans Satire er viet almene Ideer, der for Aristofanes
                    ikke havde Existens. Han er ikke mindre vittig end sin græske Forgjænger, og han
                    har bestandig kjæmpet for politisk Udvikling og personlig Frihed, medens
                    Euripides’s og Sokrates’s Avindsmand hyppigst fægtede for en Fortid, der
                    uigjenkaldeligt var forbi og som han selv allermindst tilhørte.</p>
            </div>
            <div>
                <head>XVII. [Heine]</head>

                <p> Heines Prosa staar ikke i Højde med hans Vers. I sin berømteste Prosabog
                        <bibl>Reisebilder</bibl> viser han sig som en Elev af Sterne, senere, da han
                    vinder større Selvstændighed, er han vel altid aandrig og livfuld, men sjældent
                    de Æmner voxen, han behandler. Hvad enten han skriver om tysk Filosofi for
                    Franskmændene eller om fransk Malerkunst for Tyskerne, er han lige dilettantisk.
                    Han var vel altid som Journalist betragtet en udmærket Journalist, men han er
                    for stor til at denne Betegnelse svarer til Styrken af hans Væsen.</p>

                <p> Vistnok have Pedanter blandt hans Modstandere gjort et utilbørligt Væsen af hans
                    saakaldte Overfladiskhed. Han var vel ikke nogen egentlig Arbejder, men han var
                    ingenlunde uden Flid, og hans Kundskaber talrige og grundigt til<pb n="261"/>
                    egnede. Dog kun som Poet er han stor; de fleste af hans Prosaskrifter er
                    forfattede i Døgnets Tjeneste, ikke at tale om at man har skadet hans Minde ved
                    Udgivelsen af hans Breve, der i Regelen kun vise ham fra en lidet fordelagtig
                    Side. Man ser ham i dem hyppigst alene optaget af sine Interesser. Men
                    Pengeforlegenhed er et kjedeligt Æmne, selv om det er et stort Talents
                    Pengeforlegenhed, hvorom Talen er.</p>

                <p> Heine opnaaede som bekjendt ikke at leve et helt Mandsliv til Ende. Han
                    bortreves i sin fulde aandelige Kraft af en rædselsfuld Sygdom.</p>

                <p> Han havde altid været fin og skrøbelig; i sin Ungdom plaget af haardnakkede
                    Hovedsmerter; nødtvungen til et saadant Maadehold i Drik, at han efter sine
                    Venners spøgefulde Udsagn nøjedes med at <emph>lugte</emph> til en Flaske
                    Rhinskvin, han havde i sit Kammer. Tidligt var hans Nervesystem rystet, sikkert
                    i langt ringere Grad af Udskejelser, end det troes — thi han er i høj Grad
                        <emph>fanfaron de vires</emph>, roser sig i sine Skrifter stadigt af sine
                    Laster — men han ramtes af den Sygdom, der saa hyppigt er deres Lod, hvis Liv
                    har været uafbrudt aandelig Produktivitet. En Rygmarvsaffektion med Lammelse
                    først af Øjenlaagene, efterhaanden af næsten det hele Legeme, ramte ham. Henved
                    otte Aar laa han i Paris udstrakt i sin Grav af Madradser.</p>

                <p> Hans Liv, der hverken kan betegnes som et <pb n="262"/> stort eller et lykkeligt
                    Liv, falder i to bestemt begrænsede Halvdele, Opholdet i Tyskland indtil
                    Julirevolutionens Tid, og Opholdet i Paris fra 1831 til hans i 1856 indtraadte
                    Død. Det var et Liv ført uden Beregning, men ikke uden Instinkt for hvor
                    Udviklingsmulighederne laa for Talentet; det er neppe sandsynligt, at Heine
                    havde naaet sin Verdensborgerhøjde i Litteraturen eller endog blot var blevet
                    saa fremragende som satirisk Digter, ifald han var forbleven i sit Fædreland
                    alle sine Dage.</p>

                <p> Hans Ungdomsaar i Tyskland gaa hen under Reaktionens Tryk; hans
                        <bibl>Rejsebilleder</bibl> vinde Popularitet som Udtryk for den politiske
                    Utilfredshed, men snart opgiver han i sit stille Sind al Politiseret! som
                    umulig. Da skaffer Julirevolutionen Luft, Heine bryder op, bosætter sig i Paris
                    og bindes snart der ved det tyske Forbunds Forbud mod hans Skrifter. Ministeriet
                    Guizot giver ham hemmeligt den lille Aarsrente, der sætter ham i Stand til at
                    føre et forholdsvis sorgløst Liv, og for hvis Skyld han er bleven gjort til
                    Gjenstand for Angreb, der ikke savne al Grund, men som dog have gjort ham stor
                    Uret. Man maa ikke glemme, at Heine forstod sig slet paa den Kunst at tjene
                    Penge og at det kun vilde have nyttet ham lidet, om han havde forstaaet sig
                    bedre paa den. Han, paa hvis Bøger der er tjent Millioner, solgte <bibl>Buch der
                        Lieder</bibl> med alle følgende Oplag til Campe mod Kvittering for en gammel
                    Gjæld paa 50 Louisdorer, <pb n="263"/> og var hele sit Liv igjennem nødt til at
                    tye til sin rige Onkels ugjerne ydede Bistand. Havde han og især den lille
                    Pariser-Grisette, som han giftede sig med, forstaaet sig bedre paa Økonomi,
                    vilde han maaske have kunnet undvære Regjeringsunderstøttelsen. Nu har den vel
                    nok forhindret ham i at sætte Et og Andet i tyske Aviser om det franske
                    Ministerium, som han ellers vilde have skrevet, men anden Ulykke har den
                    visselig ikke forvoldt, og mindst har den bevæget ham til at skrive
                    Nogetsomhelst, han ikke mente.</p>

                <p> Fra Frankrig af har han som Forfatter ført sin aldrig afbrudte eller endog blot
                    svækkede Kamp mod den europæiske Reaktion. Man kan sige, at han i denne Egenskab
                    er Byrons store Arvetager. Faa Aar efter at Spottens Sværd, svunget i Frihedens
                    Tjeneste, glider ud af den døende Byrons Haand, gribes det af Heine og føres en
                    hel Menneskealder igjennem med lige stor Behændighed og Kraft. Dog i de sidste
                    otte Aar føres dette Vaaben af en dødeligt Saaret.</p>

                <p> Aldrig havde han skrevet sandere, ægtere, mere skjærende og mere straalende Vers
                    end da han laa naglet til sit Martyrium paa den lave, brede Seng i Paris. Og
                    aldrig har vel nogen frembringende Aand vist større Mod, større Udholdenhed og
                    Uanfægtelighed i overmenneskelige Kvaler. Sjældent har Sjælens Magt over Legemet
                    vist sig saa utvivlsom. At lide taus med sammen<pb n="264"/> bidte Tænder under
                    Lidelser som hans vilde allerede været meget. Men at frembringe, at spotte og
                    spøge, sprudlende lunefuldt og fantastisk, lade sin Aand fare Kloden rundt i
                    yndefulde og dybe Drømmerier, medens man selv ligger lam og som livløs paa
                    Lejet, det er stort.</p>

                <p> Han laa der indskrumpet til et Skelet med de lukkede Øjne, de næsten helt
                    lammede Hænder, de ædle Ansigtstræk afmagrede; Hænderne, der var hvide og
                    fuldendt skjønne, var bievne som gjennemsigtige i deres Finhed; naar han talte,
                    gled nu og da et Mefistofeles-Smil over hans lidende Christus-Fysiognomi.
                    Tilsidst var i Grunden kun Stemmen tilbage af Manden som af Oldtidens Tithon;
                    men denne Stemme var uendeligt rig paa Toner, paa Indfald og Skjemt.</p>

                <p> Han vedblev at være aandeligt virksom. Det var som om Aandens Drivhjul vedblev
                    at dreje sig, selv uden Damp; det var som om Lampen blev ved at brænde, selv
                    uden Olie.</p>

                <p> Det er usandt, at han var vendt tilbage til nogen Kirkelighed; men til en
                    Religiøsitet, der ligesom dukkede op paany fra Barndommens Dage, og til en Art
                    Gudstro klamrede den Lidende sig. Og selv over denne Gudstro hævede han sig
                    undertiden med et Smil. Et saadant Smil er hans beroligende Ord til en ophidset
                    Bekjendt paa hans sidste Levedag: <emph>Dieu me pardonnera — c'est son
                        métier.</emph>
                    <pb n="265"/></p>

                <p> Et rørende Vidnesbyrd om hans Aandskraft og hans sønlige Kjærlighed er det, at
                    han under hele sin Sygdom omhyggeligt vaagede over, at hans Lidelser forbleve
                    skjulte for hans gamle Moder i Hamburg; han tilskrev hende indtil det Sidste
                    muntre, spøgende Breve og lod af de Exemplarer, han sendte hende af sine
                    Skrifter, de Steder udtage, der kunde bringe hende paa Sporet.</p>

                <p> Et tiltalende Indtryk af hans Sjæleliv giver ogsaa dette Træk: han, den i
                    Udtrykket for Elskov mest kaadmundede af alle Mænd og Poeter, forvandlede sig i
                    sin Sygdom til den ømmeste og aandigste i Udtrykket derfor. Som bekjendt
                    forsødedes det sidste Aar af hans Liv af en ung, skjøn Kvindes Hengivenhed og
                    Beundring. Det var den Kvinde, der, skjønt tyskfødt, er optraadt i den franske
                    Litteratur som Skribentinde under Navnet Camille Selden<note>A. Meissner:
                            <bibl>Erinnerungen an Heinrich Heine</bibl>. Camille Selden: <bibl>Les
                            derniers jours de Henri Heine</bibl>. 1884.</note>.</p>

                <p> Hun var da omtrent otteogtyveaarig, blaaøjet med lysebrunt Haar, og saa
                    yndefuld, indtagende og fin, at hun ved første Komme vandt Heines Hjerte. Snart
                    blev hun ham uundværlig; han led, naar der blot gik et Par Dage hen uden at han
                    saa hende, skjøndt hans Smerter var saa heftige, at han tidt selv maatte frabede
                    sig Besøget. Først i de opbevarede Breve og Digte til <pb n="266"/> hende er der
                    den dybere erotiske Inderlighed, den Fylde i Kjærligheden, som man ellers savner
                    i Heines Elskovspoesier.</p>

                <p> Han kalder hende sin Valgtrolovede, hvis Væsen Skjæbnens Vilje har parret med
                    hans. Forenede vilde de have lært Lykken at kjende, adskilte maa de gaa
                    tilgrunde:</p>

                <cit>
                    <quote><lg>
                            <l>Ich weiss es jetzt. Bei Gott! du bist es,</l>
                            <l>Die ich geliebt. Wie bitter ist es,</l>
                            <l>Wenn im Momente des Erkennens</l>
                            <l>Die Stunde schlagt des ew’gen Trennens!</l>
                            <l>Der Willkomm ist zu gleicher Zeit</l>
                            <l>Ein Lebewohl!</l>
                        </lg></quote>
                </cit>

                <p>Leende og grædende raser han over denne nødtvungne Platonisme mellem to Elskende,
                    for hvem ethvert Favntag er umuligt:</p>

                <cit>
                    <quote><lg>
                            <l>Worte! Worte! keine Thaten!</l>
                            <l>Niemals Fleisch, geliebte Puppe,</l>
                            <l>Immer Geist und keinen Braten,</l>
                            <l>Keine Knödel in der Suppe!</l>
                        </lg></quote>
                </cit>

                <p>Han fortvivler i sin Utaalmodighed, naar hun engang imellem lader ham vente:</p>

                <cit>
                    <quote><lg>
                            <l>Lass mich mit glüh’nden Zangen kneipen,</l>
                            <l>Lass grausam schinden mein Gesicht,</l>
                            <l>Lass mich mit Ruthen peitschen, stäupen —</l>
                            <l>Nur warten, warten lass mich nicht!</l>
                        </lg>
                    </quote>
                </cit>

                <p><pb n="267"/> indtil ved Dødens Nærhed Alt forsones i det store mystiske
                    Formælingsdigt mellem ham som Dødning og Passionshiomsten ved hans Kiste:</p>

                <cit>
                    <quote><lg>
                            <l>Du warst die Blume, du geliebtes Kind,</l>
                            <l>An deinen Küssen musst ich dich erkennen.</l>
                            <l>So zärtlich keine Blumenlippen sind,</l>
                            <l>So feurig keine Blumenthrånen brennen.</l>
                        </lg>
                        <lg>
                            <l>Geschlossen war mein Aug’, doch angeblickt</l>
                            <l>Hat meine Seel’ beständig dein Gesichte,</l>
                            <l>Du sahst mich an, beseeligt und verzückt</l>
                            <l>Und geisterhaft beglänzt vom Mondenlichte.</l>
                        </lg></quote>
                </cit>

                <p>Det er Billeder og Følelser fra en anden Verden end Legemverdenen, en Verden, som
                    den Blindes, hvor der er Kys, men ikke synlige Læber, Taarer, der falde fra
                    Øjne, som ikke ses, Duft af Blomster, hvis Former ikke røres, og for Dagens Sol
                    et trolddomsagtigt, aandeagtigt Maanelys. Og saalidt som der er Legemlighed, er
                    der Lyd:</p>

                <cit>
                    <quote><lg>
                            <l>Wir sprachen nicht, jedoch mein Herz vernahm</l>
                            <l>Was du verschwiegen dachtest im Gemüthe —</l>
                            <l>Das ausgesprochne Wort ist obne Scham,</l>
                            <l>Das Schweigen ist der Liebe keusche Blüthe.</l>
                        </lg></quote>
                </cit>

                <p>Det var, siger han, en lydløs Samtale, som fandt Sted, og Ingen maa spørge, hvad
                    der taltes:</p>

                <cit>
                    <quote><lg>
                            <l>Frag, was er strahlet, den Karfunkelstein,</l>
                            <l>Frag, was sie duften, Nachtviol’ und Rosen —</l>
                            <l>Doch frage nie, wovon im Mondenschein</l>
                            <l>Die Marterblume und ihr Todter kosen!</l>
                        </lg></quote>
                </cit>


                <p><pb n="268"/> Her hæver Heines Lyrik sig til Højden af Shelley’s, den sublimeste
                    i moderne Poesi. Her er hans Tone som Shelley’s: en Ariel’s Violintone, ren og
                    aandig og fyldig og skjælvende moderne i sin betagende halvt syge Blødhed.</p>
            </div>
            <div>

                <head>XVIII. [Partitagen i Poesien]</head>

                <p> Börne og saare Mange efter ham have fældet den Dom over Heine eller villet fælde
                    Heine med den Dom, at det ikke var ham Alvor med Noget. Seer man bort fra det
                    Mindre og Uvigtige, beroer Börnes Vrede i Grunden paa, at Heine ikke synes ham
                    at ville tage Parti. Selv var han, saa godt som man i hin uparlamentariske Tid
                    kunde være det, Partimand til det Yderste i Litteraturen.</p>

                <p> I vore Dage er det en almindelig antaget og fortærsket Sætning, at Kunsten er
                    sit eget Formaal; i hin Tid var man fortrolig med den Tanke, at den skulde tjene
                    Livsformaal, og altid føler man i Datidens tyske Digterværker, de være nu af
                    større eller ringere Værdi, hvad det er, som har trykket deres Frembringer
                    Pennen i Haanden. Men selv saa stærkt tendentiøse Poeter som Heine var Datidens
                    Overbevisningsmænd (som Börne) ikke tendentiøse nok. Og man brugte mod ham Ud­
                    trykket »Vel et Talent, men ingen Karakter«, de Ord, han gjør sig saa
                    ubarmhjertigt lystig over i <bibl>Atta Troll</bibl>, hvis Fortale allerede
                    spøger med den Trøst, som for Mængden ligger i den <pb n="269"/> Lære, at de
                    brave Folk vel i Længden er slette Musikanter, men at til Gjengjæld de gode
                    Musikanter er Intet mindre end brave Folk. Thi Bravhed og ikke Musik er dog
                    Hovedsagen her i Verden.</p>

                <p> Andensteds gjør Heine gjældende, at det i Reglen er et Tegn paa Indskrænkethed,
                    naar man af den indskrænkede Mængde strax bliver stemplet og udtrykkeligt fejret
                    som Karakter; det beroer paa, at en snever og overfladisk Livsbetragtning, der
                    altid bliver sig selv lig, lettest udgrundes af Mængden.</p>

                <p> At Heine efter sit hele Anlæg ikke var nogen Aand med stoisk Fasthed, det er
                    klart. Men ser man bort fra den Omstændighed, om han i visse givne Tilfælde har
                    vist Karakter eller ikke, saa er Spørgsmaalet, ført tilbage til sit Princip, i
                    Grunden dette, om Digteren bør tage Parti eller ej.</p>

                <p> Netop paa den Tid, da Heine i <bibl>Atta Troll</bibl> spottede dem, der i deres
                    Ivren for Livsformaalene troede at kunne erstatte Talent med Karakter, blev der
                    i den tyske Poesi for Alvor kjæmpet angaaende det Spørgsmaal, om Digteren burde
                    tage Parti eller tage sit Stade over alle Partier. I Efteraaret 1841 opstod
                        <bibl>Atta Troll</bibl>, der gjør saa mange Løjer med Freiliggraths
                    Ungdomsdigte, i November samme Aar skrev Freiliggrath, der hidtil mest havde
                    gjort sig bekjendt ved østerlandske Digte i Hugo’s Stil og som kort forinden
                    havde modtaget en Aarpenge af Kongen af Preussen, i <pb n="270"/> et Digt
                        <bibl>Aus Spanien</bibl> over den skudte Diego Leon disse Linjer om Digteren
                    som saadan:</p>

                <cit>
                    <quote><lg>
                            <l>Er beugt sein Knie dem Helden Bonaparte,</l>
                            <l>Und hört mit Zürnen d’Enghien’s Todesschrei:</l>
                            <l>Der Dichter steht auf einer höhern Warte</l>
                            <l>Als auf den Zinnen der Partei.</l>
                        </lg>
                    </quote>
                </cit>

                <p>Herimod rettede Georg Herwegh i Digtet <bibl>Die Partei (an Ferdinand
                        Freiliggrath)</bibl> et Svar, i hvilket den mest slaaende Strofe er
                    denne:</p>

                <cit>
                    <quote><lg>
                            <l>Partei! Partei! wer sollte sie nicht nehmen,</l>
                            <l>Die noch die Mutter aller Siege war!</l>
                            <l>Wie mag ein Dichter solch ein Wort verfehmen,</l>
                            <l>Ein Wort, das alles Herrliche gebar?</l>
                        </lg>
                        <lg>
                            <l>Nur offen wie ein Mann: Für oder wider?</l>
                            <l>Und die Parole: Sklave oder frei</l>
                            <l>Selbst Götter stiegen vom Olymp hernieder</l>
                            <l>Und kämpften auf der Zinne der Partei.</l>
                        </lg></quote>
                </cit>

                <p> Da saa Herwegh et Aars Tid derefter i sit Digt <bibl>Duett der
                        Pensionirten</bibl>» haanede Freiliggrath for den ham tildelte Aarpenge,
                    »Invalidepensionen«, gav den Angrebne som bekjendt Kongen af Preussen Pensionen
                    tilbage, gik over til den politiske Digtning og udviklede sig saa hurtigt til
                    Radikal og Revolutionær, at han ved Udbruddet 1848 stod som det tyske Folks mest
                    fremragende Revolutionsdigter. Freiliggrath gav altsaa Herwegh Ret. Dog dette
                    beviser endnu ikke, at han havde det. <pb n="271"/></p>

                <p> Spørgsmaalet om og hvorvidt Digteren bør tage Parti, er meget sammensat. Først
                    paa Grund af det Mangetydige i Ordet Parti. Heine og Börne, Freiliggrath og
                    Herwegh have til forskjellige Tider taget Ordet i forskjellig Mening.</p>

                <p> Ved at sværge paa et indskrænket politisk Partiprogram, en social eller religiøs
                    Theori, vil Digteren, selv om han er en meget snever Aand, kun tabe. Hvor er det
                    muligt, at hans Idealer nøjagtigt skulde falde sammen med Partiformaalene i
                    deres indskrænkede Bestemthed! Thomas Moore var Whigdigter, Walter Scott
                    Torydigter, fordi ingen af dem var store Aander, saa store Talenter de end var.
                    Byron gravede dybere end de begge og end begge de politiske Partier — imidlertid
                    føler Enhver instinktmæssigt Urimeligheden af at sige, Byron ikke som Digter
                    politisk og religiøst har taget Parti. Han har gjort det i end højere Grad end
                    Schiller, der heller ikke i politisk Henseende kunde regnes til et Parti,
                    allerede af den simple Grund forøvrigt, at der paa hans Tid i Tyskland endnu
                    ikke gaves Partier.</p>

                <p> Der er Grene af den skjønne Litteratur, der afgjort Intet have med Partitagen at
                    gjøre. Den, der skriver Elskovsdigte, staar som saadan udenfor de politiske og
                    religiøse Partier, om end maaske ikke ganske udenfor de kunstneriske; thi
                    saasnart der er Tale om en Retning i Kunsten, saa møde vi Partiet igjen. Men
                    saasnart Forfatteren rører ved <pb n="272"/> et Stof, der lugter af Ide, af
                    Grundopfattelse og Tanke, saa nødes han til at tage sit Parti mellem de mulige
                    Livsanskuelser.</p>

                <p> Vil man imidlertid, som Freiliggrath, kun sikre Digteren Ret til at beundre
                    Napoleon og til dog at harmes over Enghien’s Mord, saa har dette egentligt ikke
                    Noget med Spørgsmaalet om Partitagen at gjøre, thi det vil kun sige, at Digteren
                    ikke har fraskrevet sig Retten til at bedømme Fortiden med Billighed og til at
                    se Dyder og Laster hos sine Helte. Spørgsmaalet om Parti i bestemtere Forstand
                    er ikke et Spørgsmaal om Bedømmelse af Fortiden men om Formning af Fremtiden,,
                    og man kan ikke paa én Gang gaa ad to Veje.</p>

                <p> Ordet Parti frembyder endnu følgende Vanskelighed: Parti vil sige Del, nærmest
                    Del af Fædrelandets Befolkning; men Digteren bør tilhøre sit Fædreland og sit
                    Folk, ingen Del deraf. Saaledes opfattet er da Parti det snevrere Begreb,
                    Fædrelandet det videre, almene, og hvis man ved Parti f. Ex. forstaaer et
                    faktisk politisk Parti, der mere eller mindre ufuldkomment svarer til sit Navn
                    og sit Program, saa er dette rigtigt, saa staaer Fædrelandet selvfølgelig over
                    Partierne.</p>

                <p> Hvis man imidlertid tager Ordet Parti i den Forstand, hvori det kan udsiges om
                    Schiller og Byron, at de have taget Parti, saa er Partiet en videre og større
                    Ide med Fædrelandet. Thi Fædre<pb n="273"/> landet repræsenterer et bestemt
                    afgrænset Stykke Jord, bestemte endelige Interesser, en bestemt afgrænset
                    Historie, men Parti i denne Mening betegner et System af Ideer, som efter deres
                    Væsen ikke ere bundne til noget Sted, Verdenstanker, Menneskehedens store
                    almindelige Interesser. Og repræsenterer det Parti, som tages, end kun en
                    Tidsalders Grundopfattelse af det Menneskelige, saa er Aarhundredet et andet og
                    større Fædreland end Fædrelandet, og Digteren gjør sit Folk en Tjeneste ved at
                    udvide dets Horizont udover dets Grænser.</p>

                <p> Börne og Heine var efter min Opfattelse begge i fremtrædende Grad Partimænd, men
                    ikke desmindre begge i meget høj Grad Patrioter; saa lidet skadede deres
                    Partistandpunkt Fædrelandskærligheden.</p>

                <p> Börne gjaldt ganske vist i Datidens officielle Presse ikke blot for en forrykt
                    Radikal, men for en Fædrelandsforhaaner. Han havde jo den farlige Vane at give
                    enhver af sine Tanker saa stærkt Relief ved Udtryksmaaden, at den stødte,
                    saarede eller æggede til Handling. Det fremkaldte et Raab af Harme, da han havde
                    skrevet, at ethvert Folk havde Ret til at afsætte sin Konge, saasnart blot hans
                    Næse ikke mere behagede det. Og hele Bind fulde af Skjældsord slyngedes imod ham
                    for hans Udtalelser om Tyskernes »Tjenernatur«. Han var gaaet saa vidt som til
                    at kalde dem »et Folk af Lakajer«. <pb n="274"/></p>

                <p> Han skriver selv derom: »Hvad skal jeg gribe til med Mennesker, der i fuld Alvor
                    tro, jeg har raadet Folkene til at jage deres Fyrster bort, saasnart de ere
                    utilfredse med deres Næser [...] Hvis jeg sagde: Mine Herrer! De maa ikke tage
                    det saa bogstaveligt — saa vilde de maaske tro det, men hvad vilde det nytte? De
                    vilde indvende: De skulde betænkt, at De ikke blot skriver for dannede Læsere,
                    men at ogsaa et stort Antal Ildannede læser Deres Skrifter. Hertil vilde jeg tie
                    og blot svare; Lad mig blive ført i Fængsel! Naar jeg saa var stillet for
                    Retten, vilde jeg sige: Mine Herrer! Tyskeren er en Krokodille. (Almindelig
                    Forbitrelse. Krokodille! Til Orden!) M.H.! Tyskeren er en Krokodille. (Til
                    Orden! Præsidenten: De misbruger Retten til Forsvar!) M.H.! Tyskeren er en
                    Krokodille — jeg beder om at maatte tale ud. Jeg tænker herved ingenlunde paa
                    Vildheden eller paa Krokodilletaarerne. Tyskeren er tam og godmodig og græder
                    saa oprigtige Taarer som et Barn, naar det faar Ris. Naar jeg har kaldt det
                    tyske Folk en Krokodille, er det kun paa Grund af dets Hudbeklædning, der ligner
                    Krokodillens. Den bestaar af haarde Skjæl og ligner et Skifertag. Hvad fast der
                    falder paa den, preller af, hvad flydende, løber ned derover. Tænk Dem nu, m.
                    H., at de vilde magnetisere en saadan Krokodille dels for at helbrede dens svage
                    Nerver, dels og især for at gjøre den klart<pb n="275"/> skuende, saa den kunde
                    se ind i sit Indre, lære sin Sygdom at kjende og gjætte det rette Lægemiddel.
                    Hvad vilde de saa gjøre? Stryge den blidt med en varm Haand ned ad dens
                    Krokodillepanser? Nej, De vilde være for fornuftig dertil; det vilde jo intet
                    Indtryk gjøre paa den. De vilde trampe omkring paa den med Fødderne, bore Søm
                    ind i dens Skjæl, og var det ikke nok, fyre hundrede Flintekugler af paa den. De
                    vilde beregne, at de ni og halvfems dog gik ganske tilspilde, og at den
                    Hundrededel, der blev tilbage, netop vilde frembringe den blide og beskedne
                    Virkning, som De tilsigtede med Deres Magnetiseren. Det er det, jeg har gjort.«
                    (Brev fra Paris af 14. Dec. 1831.)</p>

                <p> Man ser, hvorledes hos Börne de stærke Ord om tysk Underdanighed og Dorskhed
                    blot er Fædrelandskærlighedens negative Udtryk. Patriotismen ytrer sig hos ham i
                    Reglen kun i indirekte Form, men den bryder sig Vej gjennem hans vemodige Spot
                    som gjennem de begejstrede Opraab hos Andre.</p>

                <p>Og hvad nu Heine angaar, da havde Börne vel Ret imod ham, forsaavidt som Poetens
                    smidige Temperament gjorde ham den enstonende Kamp for en politisk Overbevisning
                    vanskelig, og Ret forsaavidt Heine led under den Dobbelthed og Uklarhed, vi have
                    paavist hos ham, at føle sig paa én Gang som folkelig Revolutionær og som
                    enthusiastisk Aristokrat; men naar Heine undlod <pb n="276"/> at slutte sig til
                    noget forhaandenværende politisk eller religiøst Parti, saa var det dog mest
                    Vidnesbyrd om Finheden af hans Aandsudvikling. Hans Skjæmt i <bibl>Atta
                        Troll</bibl> med Oppositionens prækende Kleresi er henrivende og fuldt
                    berettiget. Den vidner kun om, at han afskyede Dogmatismen i alle dens
                    Former.</p>

                <p> Derfor har Börne Uret i sin Antagelse, at Heine nogensinde har fornegtet sit
                    Parti i dette Ords store, omfattende Forstand, det Fond af Ideer, for hvilke han
                    har stridt. Det har han end ikke gjort, da han paa sit otteaarige Dødsleje med
                    Møje aabnede sine stakkels lammede Øjenlaag for at søge Gud i den Himmel, hvis
                    Tomhed han selv med Vemod og Trods havde skildret.</p>

                <p> Og ikke mindre end Börne var Heine Patriot. Enhver Kjender af Heine’s Skrifter
                    husker vistnok det skjønne Sted i Slutningen af <bibl>Reisebilder</bibl>, hvor
                    han fortæller Krøniken om Kejser Maximilian, der sad fangen i Tyrol, glemt af
                    sine Riddere og Hofmænd, da Fængselsdøren aabnede sig og en tilhyllet Mand
                    traadte ind, i hvem Kejseren gjenkjendte Kunz von der Rosen, sin trofaste
                    Hofnar.</p>

                <p> Jeg finder det ikke blot aandrigt, men sandt, naar Heine siger: »O tyske
                    Fædreland! dyrebare tyske Folk! Jeg er din Kunz von der Rosen. Den Mand, hvis
                    egentlige Embed Spøgen var og som kun skulde holde dig i godt Humør i gode Dage,
                    han trænger ind i dit Fængsel i Nødens Tid, og <pb n="277"/> under Kampen
                    bringer jeg dig dit stærke Scepter og din gode Krone — kjender du mig ikke, min
                    Kejser? [...] Ligger du end i Lænker nu, saa sejrer din gode Ret dog tilsidst,
                    Befrielsens Dag nærmer sig, en ny Tid begynder — min Kejser, Natten er forbi, og
                    udenfor gløder Morgenrøden.«</p>

                <p> Vil man ikke hænge sig i Enkeltheder, i kaade Udfald og overmodige Vendinger
                    rundt omkring, saa vil man se, at den Følelse, som her har givet sig et klassisk
                    Udtryk, er mægtig hos Heine. Hverken hans Partistandpunkt eller den dermed
                    sammenhængende Frem medbeundring har udelukket en oprigtig og dybtgaaende
                    Fædrelandskærlighed, der affødte Savn paa Savn for ham under Exilet. Kun havde
                    han ikke den Art Patriotisme, som han etsteds tillægger den almindelige Tysker,
                    den, som bestaar i, at Hjertet bliver snævrere, trækker sig sammen som Læder i
                    Kulden, men den, der varmer Hjertet og udvider det, saa det gjennem Kjærligheden
                    til sit Land omfatter Civilisationens hele Rige<note>Heine: <bibl>Werke</bibl>
                        VI, 51. smlgn. XIV, 45. og XIII, 16.</note>. Hvor kunde han overhovedet
                    andet end elske Tyskland! Som han har sagt det, og som Enhver maa sige det om
                    sit Land: »Das ist es. Dentschland, das sind wir selber.« Hele hans Væsen var jo
                    bestemt ved hans Fødsel og Udvikling i Tyskland.</p>

                <p>Og da han maatte tilbringe den sidste Halvdel <pb n="278"/> af sit Liv i
                    frivillig-ufrivillig Landflygtighed, forsaavidt hjemløs som hans Skrifter vare
                    forbudne af den tyske Forbundsdag, blev det tyske Sprog ham det sande, højere,
                    egentlige Fædreland. Det tyske Ord har han selv kaldt det helligste Gode, den
                    ubetvingelige Frihedsvækker, og selv betegnet som et nyt Fædreland for Den, hvem
                    Daarskab og Ondskab have udvist af Fædrelandet.</p>
            </div>
            <div>
                <head>XIX. [Immermann]</head>

                <p>Kjenderne af Heines Skrifter og Breve ville have bemærket det inderlige Venskab
                    og Vaabenbroderskab, der i hans Ungdom knyttede ham til Karl Immermann. Han
                    havde tilbudt Immermann at indføre nogle Epigrammer af denne i sine
                        <bibl>Reisebilder</bibl>, og virkelig bragte Værket mellem Afsnittene
                    Norderney og Bogen Le Grand et halvt Ark Xenier af Immermann, der spottede
                    forskjellige af Datidens litterære Personer og Tilstande, blandt Andet gav de i
                    østerlandske Former digtende Poeter en Snært, af hvilken Platen følte sig ramt
                    og som fremkaldte hans dramatiske Satire <bibl>Der romantische Oedipus</bibl> og
                    derigjennem atter Heines Svar.</p>

                <p>Det var et mærkeligt Træf, at Platen i sin Ubehændighed skulde med ét Slag
                    stemple de to Mænd som Romantikere, der hver for sig have bidraget deres, og
                    mere end Platen selv, til at bringe en ny Aand og en ny Kunst til at vikle <pb
                        n="279"/> sig ud af det romantiske Svøb, idet de hver paa sin Vis ere bievne
                    Grundlæggere af moderne Digtning.</p>

                <p>Karl Immermann (født 1796) var en tre—fire Aar ældre end Heine, Søn af en streng,
                    regelret Embedsmand i Magdeburg, selv en fast og paalideligt udviklet
                    Personlighed, tidligt præget af den gammelpreussiske Aand, af hvilken der hos
                    Heine ikke fandtes Spor. De var Modsætninger næsten i Alt.</p>

                <p>Immermann deltog som Frivillig i Slaget ved Waterloo, drog med Hæren ind i Paris,
                    fik sin Afsked som Officer og studerede Jurisprudens i Halle, hvor han med sin
                    strenge Retsfølelse kom til at lægge sig ud med den mægtige Studenterforbindelse
                    Teutonia, der havde anmasset sig en Art moralsk Overhøjhed over alle de
                    Studerende, vilde hævde den sædelige Renhed ved Raaheder og viste sig lige
                    herskesyg og brutal. Mod denne førte han en flereaarig Kamp. Gjentagne Gange
                    maatte han anraabe Statsmagten om Hjælp i Anledning af de Krænkelser og
                    Forfølgelser, for hvilke han derfor gjordes til Gjenstand. Følgen var, at han af
                    det herskende Parti blev lagt for Had som Angiver — og det saa meget mere som
                    den politiske Reaktion uden hans Skyld tog Anledning af denne Opposition mod
                    nedarvet Uskik i Studenterforbindelserne til at fortrædige og undertrykke disse.
                    Immermann var fra da af en isoleret Skikkelse. Meget i hans Væsen, meget af det
                    Tørre og Sære har sin Rod i dette Forhold. For Stolthed og <pb n="280"/>
                    Selvfølelse var denne Isolerthed desuden den gunstigste Jordbund.</p>

                <p> I 1819 blev Immermann ansat som juridisk Embedsmand (Divisionsauditør) i Byen
                    Münster i Westphalen, en gammel strengt katholsk Provinsby, i hvilken han fra
                    først af følte sig uensartet med Alle og Alt. Men her lærte han efter kort Tids
                    Forløb den Kvinde at kjende, som blev Skjæbnen i hans Liv.</p>

                <p> Elisa von Lützow var oprindeligt dansk. Hun var gift med Brigadekommandøren
                    Adolph von Lützow, den berømte Fører for det af Korner besungne Friskarekorps,
                    men født Grevinde Ahlefeldt-Laurvig fra Tranekjær paa Langeland, dengang 29 Aar
                    gammel og efter de Samtidiges Vidnesbyrd henrivende ved Ynde, Anstand, Sjæl og i
                    al Fornemhed hjertevindende Personlighed. Fra sin tidligste Ungdom af havde hun
                    gjort et dybt Indtryk paa de Mænd, der kom indenfor hendes Kreds.</p>

                <p> Hun var voxet op som den formentlige Arving til store Rigdomme, men i ulykkelige
                    Familieforhold; Faderen og Moderen var blevne fremmede for hinanden og levede
                    fra hendes fjortende Aar af adskilte. Grev Ahlefeldt, en Yndling af Frederik den
                    Sjette, var en fornøjelsessyg Paschanatur med et vexlende Harem; en Musik- og
                    Theaterven, der havde et fast Kapel og holdt tyske og franske Skuespillertrupper
                    paa Tranekjær, saa gjæstfri og tankeløst ødsel, at selv hans Formuesforhold ikke
                        <pb n="281"/> forslog til denne Ødselhed. Anledningen til at Elisa lærte
                    Immermann at kjende, var den, at hun behøvede retskyndig Hjælp, da hendes Fader
                    ikke blot holdt hendes Mødrenearv tilbage — Moderen var død 1812 — men end ikke
                    vilde udbetale den hende tilsikrede aarlige Rente.</p>

                <p> Længe havde Grev Ahlefeldt nægtet sit Samtykke til sin Datters Forbindelse med
                    den uformuende og endnu ubekjendte fremmede Officer. Han gav det endelig i Aaret
                    1810, og da 1813 paa Frederik Wilhelm III’s Opfordring den preussiske Ungdom med
                    levende Glæde greb til Vaaben og Lützow dannede de sorte Jægeres navnkundige
                    Frikorps, saa fandt Lützowerne, »den vilde, forvovne Jagt«, deres Valkyrie i
                    Chefens dejlige Hustru, der af den hele Skare blev tilbedt som et højere Væsen.
                    Elisa, der fra Barndommen af synes at have talt Tysk, følte sig paa tysk Grund
                    ganske som Datter af sit nye Fædreland og gik fuldstændigt op i dets Skjæbner.
                    Hun begejstrede de Tapre, plejede med heltemodig Udholdenhed de Saarede, var de
                    ypperste unge Mænds Fortrolige, deres Hjælp og Trøsterinde, og efter en Sejr
                    bragte man altid hende den fineste Del af Byttet. Den Lieutenant, der efter
                    Slaget ved Belle-Alliance først steg ind i Napoleons erobrede Vogn, bragte hende
                    endog et Par Handsker og et Par Glas af Kejserens som Erindring.</p>

                <p> Efter Fredsslutningen boede hun med sin Mand <pb n="282"/> i de forskjellige
                    Byer, til hvilke han blev forsat, fra 1817 af i Münster, hvis stive, smaalige,
                    bigotte Væsen vel var hende forhadt, men hvor hun som overalt samlede en
                    enthusiastisk Kreds om sig, der glædede sig ved hendes ualmindelige
                    Skjønhedssans og den fine Intelligens, hun uden at være veltalende lagde for
                    Dagen i sine Samtaler eller blot ved et Smil og et Nik.</p>

                <p> Paa Immermann virkede hun fra første Møde af som en Aabenbaring fra en højere,
                    ædlere Verden, efter hvilken han under sit ensomme, glædeløse Liv havde smægtet.
                    I det slotlignende Hus, der var Lützows Tjenestebolig, et fordums Kloster med
                    høje Vinduer og mægtige Fløjdøre, hvor hun levede omgivet af Blomster, Byster,
                    Bøger, Billeder, Fugle, Hunde og Beundrere, tog hun sig ud som en Ridderdame fra
                    fordums Tid eller som en af hine Renæssancetidens Prinsesser, der drog Digtere
                    til deres Hof og inspirerede dem.</p>

                <p> Aaret 1825 bragte en stor Forandring i Elisa’s Skjæbne. Den godmodige og
                    ridderlige, men flygtige og letfængelige Lützow forelskede sig saa heftigt i en
                    koket og ubetydelig Dame, at han anmodede sin Hustru om at give ham sin Frihed
                    tilbage. Hun var ingenlunde forberedt paa et saadant Skridt, men et Ord fra
                    Lützow til en Ven, hvortil hun var bleven Vidne, og som gik ud paa at han fra
                    først af havde været fast besluttet paa at ægte en rig Arving, havde bragt <pb
                        n="283"/> hende til at se den Udholdenhed, hvormed han i deres tidlige
                    Ungdom holdt fast ved hende, i et nyt Lys — saa han i hendes Øjne havde tabt
                    saare meget. Stolt som hun var, erklærede hun nu strax, at hun ikke vilde staa
                    hans Lykke i Vejen og gav øjeblikkeligt sit Samtykke til en Skilsmisse, hvis
                    Aarsag hun holdt hemmelig overfor Alle.</p>

                <p> Intet heftigt Ord blev vexlet mellem Ægtefolkene. April 1825 fandt Skilsmissen
                    Sted. Før og efter den sendte Lützow Elisa Breve, der røbe det mest levende
                    Venskab og den varmeste Beundring. For ham fik Begivenheden kun ulykkelige
                    Følger. Han blev almindeligt dadiet for det foretagne Skridt; da det kom til
                    Stykket, gav hans lunefulde Dame ham en Kurv; for sent angrede han at have givet
                    Afkald paa Elisa for at løbe efter et Blændværk, og da han nogle Aar efter for
                    at faa Hus og Hjem paany, giftede sig med sin afdøde Broders Enke, viste hans
                    anden Hustru sig saa vanskelig af Karakter, at han tilbragte sine sidste Leveaar
                    i en rent ud fortvivlet Ulykkestilstand.</p>

                <p> For Elisa, hvem Skilsmissen gjorde hjemløs og stillede ganske ene i Livet,
                    hidførte Begivenheden efterhaanden en stedse intimere Tilnærmelse fra den unge
                    Digters Side, der i hende saa sit Ideal. Immermann ønskede lidenskabeligt at
                    knytte hende til sig for bestandig. Men Elisa gyste tilbage for et andet
                    Ægteskab; selve Institutionen <pb n="284"/> var ved de Skuffelser, hendes Liv
                    havde bragt hende, bleven hende forhadt; ogsaa de sex Aar, hun var ældre end
                    han, gjorde hende betænkelig. Da Immermann i 1827 opnaaede en Ansættelse som
                    Landretsraad i Düsseldorf, bestormede han Elisa med Bønner om at følge ham
                    derhen. Hun indvilligede, skjønt hun paany erklærede ikke at ville indgaa noget
                    Ægteskab med ham; derimod gave begge Parter hinanden det Løfte aldrig at ville
                    tænke paa Giftermaal med nogen Anden.</p>

                <p> De to Elskende beboede i Landsbyen Derendorf ved Düsseldorf et Landsted med en
                    mægtig, rosenfyldt Have, som de udsmykkede til et elegant og harmonisk Hjem, i
                    hvilket lian og hun havde deres særskilte Værelser. I en lang Aarrække levede de
                    her et righoldigt og lykkeligt Liv. Düsseldorf var dengang et Samlingssted for
                    et ikke ringe Antal af Tysklands ypperste Kunstnere, Malere som Schadow,
                    Lessing, Hildebrandt. Derhen søgte desuden Poeter (som Grabbe), Komponister (som
                    Mendelssohn), Kunstelskere og Kunstforskere (som Schnaase) fra alle Egne af
                    Tyskland. Immermanns og Elisa von Ahlefeldts Hus blev et Foreningspunkt for alle
                    disse Aander. Allerede i Münster havde han i Elisas Kreds røbet et ualmindeligt
                    Talent som Forelæser af dramatiske Digterværker. Han fortsatte her med halv
                    offentlige Forelæsninger af denne Art. Og heraf udviklede sig Lyst til at lede
                    et Theater. Han indstuderede med Düsseldorfs <pb n="285"/> Skuespillerselskab en
                    Række Mønsterforestillinger, fremmede Kunstnere kom liam til Hjælp, den store
                    Skuespiller Seydelmann fra Berlin spillede Nathan, Felix Mendelssohn satte to
                    Operaer i Scene og dirigerede Opførelsen.</p>

                <p> Da i 1832 Elisas Fader døde, arvede hun vel ikke de Rigdomme, der i hendes
                    Ungdom syntes at maatte falde i hendes Lod, men erholdt af en Fætter, hvem
                    Grevskabet tilfaldt, fra nu af en meget rigelig Livrente. Med Immermann foretog
                    hun nu flere Rejser, langs Rhinen, til Dresden, i Holland; en Rejse, som
                    Immermann foretog alene, er den, som findes beskrevet i hans
                        <bibl>Reisejournal</bibl>, der helt bestaar af de til Elisa sendte Breve.
                    Alt Andet, hvad han skrev, blev til under hendes Øjne og underkastedes hendes
                    vel kjærlige men ikke ganske sjældent dadlende Kritik.</p>

                <p> Efter tre Aars Bestaaen maatte det af Immermann ledede Theater til Digterens
                    store Sorg af Mangel paa Statsunderstøttelse gaa ind. Han stræbte at adsprede
                    sig ved en Rejse i det frankiske Schweiz (1837), som han har beskrevet. Ogsaa de
                    Breve, af hvilke hans «<bibl>Fränkische Reise</bibl> bestaar, ere alle skrevne
                    til Elisa. Det var de sidste, han sendte hende. Thi paa denne Rejse saa han for
                    første Gang i Magdeburg en ganske ung attenaarig Pige, Marianne Niemeyer, der
                    gjorde et heftigt Indtryk paa ham. Da han atter traf sammen med Elisa og med
                    hende tiltraadte Hjem<pb n="286"/> rejsen til Düsseldorf, opfordrede han hende
                    til hendes Forundring endnu engang til at indgaa Ægteskab med ham. Hun afslog
                    som sædvanligt. Det er som havde han forud været sikker paa Svaret og villet
                    have sin Samvittighed fri. Umiddelbart derefter aabnede han, uden at sige Elisa
                    Noget derom, en levende Brevvexling med Marianne, friede og fik Ja. Elisa erfor
                    hans Forlovelse af Andre, og besluttede strax at bryde op og rejse bort.</p>

                <p> I August 1839 forlod hun Düsseldorf med en Veninde, ledsaget af Immermann til
                    Köln: Indtil da havde hun trods sine 49 Aar bevaret sin Skjønhed; nu blev hun
                    paa én Gang gammel. I October 1839 blev Immermann gift; i August 1840 døde han.
                    Elisa overlevede ham endnu i 15 Aar<note>Ludmilla Assing: <bibl>Gräfin Elisa von
                            Ahlefeldt</bibl>. 1857.</note>.</p>

                <p>Det er tydeligt nok, at Forholdet til Elisa, der mange Aar igjennem var en Glæde
                    og Støtte for Immermann, tilsidst blev ham en Byrde. Men uforsvarligt er det
                    (som Goedeke har gjort) at fremstille dette Forhold som om først dets Opløsning
                    og det paafølgende legitime Giftermaal havde givet Immermann den digteriske
                    Kraft, han i sit sidste Hovedværk <bibl>Münchhausen</bibl> har lagt for Dagen.
                        <bibl>Münchhausen</bibl> er ganske lige saa fuldt som Immermanns andre
                    Værker undfanget og udført under Samlivet med Elisa.</p>

                <p> Hendes Skikkelse og hans Stilling til hende <pb n="287"/> har paa mange Maader
                    og mange Punkter paavirket hans Digtning. Man har fundet Spor af hende i hans
                    Drama <bibl>Petrarca</bibl>, der behandler Petrarcas Kjærlighed til Laura og som
                    gaar ud paa at fremstille en saadan højbaaren Elskovs uimodstaaellge Magt, selv
                    om den gjælder en Kvinde, der ikke er fri. Man har villet gjenfinde hendes
                    Anskuelser om Kjærlighedens ubetingede Ret som saadan i Skuespillet
                        <bibl>Cardenio og Celinde</bibl>. Hun synes fremdeles at have staaet Model
                    til Heltinden i Lystspillet <bibl>Den skjelmske Grevinde</bibl> og er ganske
                    utvivlsomt Forbilledet for Johanne i Romanen <bibl>Epigonerne</bibl>. Dog alt
                    dette er forsvindende i Sammenligning med den udviklende og forfinende
                    Indflydelse, hun overhovedet har øvet paa Immermann som Digter.</p>

                <p> Det er gaaet besynderligt med hans Ry. Af alle hans Skrifter læses i vore Dage
                    endnu kun et eneste, Romanen <bibl>Münchhausen</bibl>, og nøjere bestemt er det
                    af denne Roman, der vil bringe hans Navn til Efterverdenen, atter kun et enkelt
                    Afsnit, næppe dens Halvdel (som man i den senere Tid endog har udløst af
                    Sammenhængen med det øvrige og udgivet for sig). Dette ene Afsnit opvejer i
                    Virkeligheden Immermanns hele øvrige Production.</p>

                <p> Romanen <bibl>Münchhausen</bibl> var anlagt som romantiske Fortællinger i
                    Regelen var, forsætligt uordentligt; Bogen begynder f. Ex. med ellevte Kapitel.
                    Helten, en westphalsk Friherre, er en Efterkommer <pb n="288"/> af den gamle
                    Lyve-Münchhausen og fantastisk løgnagtig som han. Det Hele skulde være et
                    satirisk Repertorium over al Slags Humbug og Vindmageri i Datiden, hvori
                    Digterens Lune kunde tumle sig frit. Men ud af alt dette Frie og Flagrende, der
                    svarer til Titlen <bibl>En Historie i Arabesker</bibl>, viklede sig efterhaanden
                    den store landlige Novelle, der er bleven staaende i den tyske Litteratur under
                    Titlen <bibl>Der Oberhof</bibl>. Dens Hovedfigurer, Sognefogeden (der
                    Hofschulze) og den blonde Lisbeth indeholde en ny Sandhed og en ny Poesi. De
                    bevæge sig paa Westphalens »røde Jord« og indføre for første Gang i Litteraturen
                    det menige tyske Folk uden Hyrde-Idyllens Sødlighed og uden Operettens
                    balletagtige Forvanskning, vel stærkt stiliseret, men med dets Egenart og dets
                    Stammepræg. Der er i disse Karakterer en kraftig og frisk Naturlighed, der ikke
                    vil blive forældet.</p>

                <p>
                    <bibl>Der Oberhof</bibl> er bleven Grundtypen for alle europæiske
                    Bondefortællinger, og der gives Punkter, paa hvilke den overtræffer dem alle,
                    saa gammeldags den end i visse Maader allerede nu kan synes. Hundrede
                    fantastiske Traade strække sig fra denne mesterlige Novelle ind i den store
                    romantiske Roman, men man kan uden Vanskelighed klippe dem over, og har da her
                    ligesom det faste Krystal liggende for sig, til hvilket Romantiken i Immermanns
                    Sjæl tilsidst fortættede sig.</p>

                <p> Man er nutildags vant til i Bondefortællingerne <pb n="289"/> at se en ligefrem
                    Udløber af Romantiken. De have ikke desmindre i Norden som i Frankrig dannet
                    Overgangen til en mere naturtro Kunst end den romantiske var. I Tyskland var det
                    i Virkeligheden en Sfæreforandring, som skete, da Immermann opgav det historiske
                    eller fantastiske Jambedrama, der snart foregik i et, snart i et andet Land, han
                    aldrig havde set, og fremstillede en simpel, menneskelig Handling i det lidet
                    kjendte Westphalen, hvor han havde levet og virket som Dommer. Det var dengang
                    endnu et Land uden Jernbaner og uden Industri, men et Land, som, partriarkalsk
                    og sundt i sine Sæder og Skikke, blot behøvede at gjengives med den Troskab, der
                    forklarer, for at Skildringen langt skulde overtræffe alle tidligere,
                    vilkaarlige Fostre af hans digteriske Indbildningskraft.</p>

                <p> Fra den store Gaardmand, der er Novellens Hovedperson, nedstamme alle tyske og
                    mange fremmede Bondenovellers grundkraftige, dybtselvstændige Storbønder. Men
                    han overgaar alle Auerbachs iøvrigt ofte saa fortræffelige Bønder ved den saa at
                    sige historiske Storhed, der er meddelt Skikkelsen og som beroer paa dens
                    inderlige Forhold til en tusindaarig Fortid i Landet. Denne Storbonde fremtræder
                    paa Baggrunden af fjerne og glemte Tiders i hine Egne endnu levende
                    Traditioner.</p>

                <p> Han er en ægte Bonde. Han er slet ikke elskværdig; han har ikke havt Tid til at
                    lægge <pb n="290"/> sig efter elskværdigt Væsen, liar fra sin Ungdom af maattet
                    gjøre sig Livet altfor surt dertil. Han er helt igjennem sund Forstand, Alvor,
                    Stivsindethed, Standsstolthed og tilladelig Egennytte. Men der er noget
                    Granitagtigt i hans Væsens Grundlag. Som ægte Bonde er han klog, ja snu i Handel
                    og Vandel, altid rede til at give sine Standsfæller et Raad om hvorledes de
                    kunne forsvare en slet Sag overfor Autoriteter, der ville expropriere, altid paa
                    sin Post mod Regjeringens Udsendinge, selv hvor det gjælder Fremskridt som Anlæg
                    af nye Veje, kold i alle sine Familieforhold, bunden til alle Landbostandens
                    Fordomme.</p>

                <p>Og dog er han stor. Han udøver en Herskers Indflydelse og sætter bestandig
                    igjennem, hvad han vil. Han regjerer ikke blot paa sin store Gaard som en streng
                    og faderlig Oldtidskonge, opretholdende god gammel Skik, havende et Øje med Alle
                    og Alt, revsende med et Ordsprog, belønnende med Æren af at tjene hos liam, men
                    han har som den uden Sammenligning Første blandt sine Omgivelser formaaet sine
                    Naboer til i ham at se deres Fører og har saa ledet dem til stiltiende, uden
                    Oprør eller Modstand af nogensomhelst Art, at frigjøre sig fra Statsmagtens og
                    Myndighedernes Overhøjhed og regjere sig selv med ham som en Art Dommer over sig
                    i de gamle israelitiske Dommeres Stil. I hans Egn finde ingen Retstrætter Sted
                    og kjendes ingen Kriminalsager. Ingen fører Proces og Ingen <pb n="291"/>
                    angiver nogen Forbrydelse. Det kunde se ud som var denne Egn en Skyldfrihedens
                    og Fredens Oase. Den er langt fra at være det; men fra Middelalderen af have de
                    gamle hemmelige Retter (»Vehmgerichte«) existeret her, og Bønderne ere under den
                    store Bondes Ledelse komne overens om at opretholde disse og selv sørge for Ret
                    og Retfærdighed iblandt deres egne. De samles om Natten i Hemmelighed paa et
                    ensomt Sted, en gammel Høj og afgjøre der selv deres Stridigheder ved Domme, som
                    agtes og holdes i Hævd, uden at de dog nogensinde anvende anden Straf end en Art
                    Sætten i Acht af Misdæderen, der rammer ham saa haardt som nogen Statsstraf
                    vilde kunne. Thi en Bonde, fra hvem Alle trække sig tilbage, hvem Ingen i Egnen
                    og i Landet vil staa bi og Ingen kjendes ved, lider, selv uden at der skeer ham
                    nogen Overlast, Isolerthedens Pine næsten saa fuldt som den, der sidder i et
                    Cellefængsel.</p>

                <p> Som Sindbillede paa sin Magt og Værdighed gjemmer den gamle »Hofschulze« en
                    Kaarde, om hvilken han troer, at den er — hvad den efter Sagnet kaldes — Karl
                    den Stores Sværd og som i hans Øjne er det dyrebareste Klenodie i hans Gaard.
                    Det fører han, naar han fælder Dom. Sværdet, der er gravet op af Jorden, er i
                    Virkeligheden et ganske almindeligt Værge, kun et Par Hundrede Aar gammelt, og
                    beundringsværdigt er det fremstilt, hvorledes Tvivlen om Sværdets Ælde <pb
                        n="292"/> nu og da træder den gamle Bonde nær og hvorledes han med ægte
                    Bondekløgt stræber at slaa den ned for bestandig. Han lader en Oldgransker der i
                    Egnen som Betaling for en dejlig Amfora, han afhænder til ham, udstede et
                    skriftligt Bevis for at Sværdet virkelig har været den store Karls.</p>

                <p> En Vagabond har efter en Kjærlighedshistorie med Storbondens Datter dræbt hans
                    Søn i Nødværge. Den tragiske Katastrofe i Fortællingen beroer paa, at denne
                    Landstryger for at hævne sig i Anledning af den Ban, der er ble ven lyst over
                    ham og har forspildt hans Liv, stjæler det gamle Sværd og gjemmer det saaledes,
                    at Bonden aldrig finder det mere. Dette umaadelige Tab knækker den gamle Mand.
                    Alle Hemmelighederne ved Vehmen og Sværdet røbes, og den gamle Bonde bliver i
                    den Anledning forhørt.</p>

                <p> »Hr. Dommer!«, siger han i sin sidste Tale, »jeg seer nok, at jeg med mit Sværd
                    og med Hemmeligheden om Domstolen staar som en Nar der i Skriverens Skrifter, og
                    Narrestreger blev, om jeg ikke tager fejl, de Ting kaldte, ved hvilke mit Hjerte
                    hænger. Jeg vil nu gjerne klare, hvad for en Sammenhæng det har med de
                    Narrestreger.« Og han udvikler nu, hvorledes han lige fra han kunde tænke, har
                    set, at efter Ulykker som Haglvejr, Oversvømmelser, Misvæxt eller Kvægpest kom
                    der til Sognet nogle af »de Herrer, der forstaa sig paa Skriveri og paa at vide
                    det bedre end de <pb n="293"/> Folk, hvem Sagen angaar«; de noterede Ulykken
                    bagefter, men var aldrig tilstede for at afhjælpe den og naar der siden blev
                    sendt nogle Penge, kom disse aldrig i de rigtige Hænder: »Forbausende underlig
                    var især én Ting. Undertiden gjorde en Herre fra Skriveriet mange Ting iblandt
                    os Bønder, hvorover vi maatte le højt, og saa kom en saadan Herre et Par Aar
                    efter kjørende med Fire gjennem Egnen og havde en Mine som havde han hjulpet med
                    ved Verdens Skabelse, og havde alleslags brogede Baandstumper foran i Kjolen.
                    Som jeg nu betragtede alt dette med mine enfoldige Tanker, mente jeg tilsidst,
                    at de Herrer fra Skriveriet egentlig kun hjalp os Bønder lidet og egentlig
                    heller ikke vilde det, men bare skrive og lidt efter lidt skrive sig til en Vogn
                    med fire Heste [...] Og saa tænkte jeg, at et ordentligt Menneske altid kommer
                    gjennem Verden, naar han agter paa Vejr og Vind og ser paa sine Fødder og i sine
                    Hænder og holder redeligt sammen med sine Naboer [...] Og først vænnede jeg mig
                    selv af med Tanken om Hjælp udefra, og betalte mine Skatter og bar mine Byrder
                    [...] og siden vænte jeg ogsaa Folkene rundt om dertil. De tog Exempel af mig,
                    og saadan kom mange Sager, angaaende hvilke man andensteds gjorde stort Hallo,
                    ikke udenfor vore Markskjel [...] Og da Sagen først var i Gang, saa afgjorde vi
                    Alting imellem os. For om Mit og Dit og om hvem den Mur og den Engstrimmel <pb
                        n="294"/> tilhører, kan man let nok blive klar med sin Bondeforstand. Og
                    naar der er gjort Indbrud, saa kjender næsten altid Landsbyen Tyven, skjøndt det
                    rigtignok ikke lader sig strengt bevise, hvorfor da ogsaa saadan en udpeget
                    Slyngel gaar ganske frækt og. forsmædeligt omkring og glæder sig ved sit Bytte,
                    som den Bestjaalne ikke faar igjen. Saa haandhævede vi da Betten i al
                    Fredsommelighed, og Ingen kunde gjøre os noget derfor, for vi gjorde Ingen nogen
                    Fortræd; vi omgikkes kun ikke med den, som var uretfærdig og fræk, naar vi havde
                    lyst Bannen over ham; men der var større Frygt derfor mellem Folk end for Dom og
                    Fængsel.«</p>

                <p>»Og,« siger han tilsidst, »hvis nu alle Mennesker sluttede sig saadan sammen,
                    Borger med Borger, Kjøbmand med Kjøbmand, Adelsmand med Adelsmand og den Lærde
                    med den Lærde, saa synes jeg, Alting maatte gaa meget bedre. Menneskene vilde
                    saa ikke være som de dumme Børn, der altid skraale paa Far og Mor, men Enhver
                    var ligesom en Fyrste i sit Hus og med sine Lige. Først da vilde ogsaa Kongen
                    være en rigtig stor Potentat og en Herre uden Mage, for han var da Herre over
                    fire Gange hundredtusind Fyrster.«</p>

                <p>Hvor Bogen slutter, føle vi, at nu, da Hemmeligheden er røbet og Sværdet borte,
                    vil Fristolen gaa ind. Men Forfatteren har næsten direkte udtalt sin Mening med
                    dette Parti af Handlingen, idet han lader den forstandige Diaconus udtale, at
                        <pb n="295"/> det Selvstændighedens Ord, som denne Bonde og hans Venner have
                    fundet og formet, det er det virkelige Løsen, som ikke gaar tabt, selv om det
                    røbes, og at den Ide, de have sluttet sig om, nemlig at Mennesket afhænger af
                    sin Næste, ikke af Fremmede, der paa forkunstlet Maade drive deres Spil med ham,
                    ikke behøver Stenene under gamle Linde for at være i sin gode Ret. For ham er
                    endelig selve Storbonden, dette gamle vældige Menneske, Karl den Stores sande
                    Sværd, som ingen Tyvshaand kan stjæle, Rigets sande Marv.</p>

                <p> Man mærke, at dette er skrevet af en Digter, som var juridisk Embedsmand og en
                    preussisk Embedsmands Søn.</p>

                <p> I Modsætning til Fogdens mægtige og haarde Skikkelse, men ligesaa sikkert har
                    Immermann tegnet Heltinden, det unge Landbarn, den lyshaarede Lisbeth. I hende
                    forelsker den unge Grev Oswald sig, der strejfer Landet rundt tilfods, og det er
                    disse to purt unge Væseners Kjærlighed, hvis skjæbnerige Historie udgjør
                    Fortællingens Hovedtiltrækning. Immermann havde længe i sine Værker vist sig
                    gjennemtrængt af Troen paa Kjærlighedens uindskrænkede Magt over Menneskebørn,
                    men her har han fremstilt en ungdommelig Forelskelses Liv som ingensinde før.
                    Her er det to unge uskyldige Hjerter som banker og brænder. I Anelsernes Fylde,
                    rige paa sunde, tunge, spirende og svulmende Forhaabninger finde de hinanden.
                    Ingen <pb n="296"/> Forsagelse eller Skuffelse har endnu ranet dem en eneste
                    Draabe af deres varme Blod. Original er Maaden, hvorpaa Afstanden imellem dem
                    langt om længe forkortes: Den unge Jæger, der er den sletteste Skytte af Verden,
                    da han fra sin Forældre har arvet Driften til at skyde og Manglen paa Evne til
                    at træffe, afgiver paa Jagt en eneste Gang i sit Liv et Skud, der naaer et
                    levende Maal, og træffer da den unge Pige med en Ladning Hagl i Skuldren. Hans
                    dybe Skamfølelse i den Anledning glider efterhaanden over i heftig Forelskelse.
                    Da hun sidenhen er helbredt og de to have fundet hinanden, gaa de en Dag ud i
                    Skoven sammen:</p>

                <p>»Jeg vil bede dine Saar om Tilgivelse,« sagde han, »tog hendes Tørklæde af og
                    kyssede de fine røde Punkter mellem Brystet og den lysende hvide Skulder. Hun
                    fandt sig deri uden at vægre sig; hun havde lagt sine smaa Hænder overkors i sit
                    Skjød. Saaledes sad hun der som et hengivent Offer for Kjærligheden; men hun
                    saa’ undseligt bedende paa ham. Det Blik kunde han ikke taale. Han lagde hastigt
                    Tørklædet paany tilrette om hendes Bryst og Skuldre, faldt ned for hendes
                    Fødder, trykkede hendes Knæ mod sit Hjerte og gik saa nogle Skridt bort fra
                    hende for at blive Herre over sin Bevægelse.«</p>

                <p> Sligt lader sig daarligt gjengive. Den maa læses, som den forekommer i
                    Originalen, denne Mark-Idyl mellem de Elskende, hvor de maale <pb n="297"/>
                    deres Højde mod hinanden, hvor han leger med hendes Lokker og hun stadigt ikke
                    kan faa andre Ord over sine Læber end: O du! — Der er et Maaltid, de holder med
                    Hvedebrød og Æbler, som de kjøber undervejs, begge lige enige om, at
                    Romanskriverne lyve, naar de paastaa, at Kjærlighed lever af Luften. Hun spiser
                    af hans Haand og han af hendes. Det er saa ægte og saa godt som Noget af hvad
                    Auerbach, Keller eller Bjørnson senere har skrevet af lignende Art.</p>

                <p> Og Immermann staar her ikke mindre højt i Skildringen af Kjærlighedens Ulykke
                    end af dens Lykke. Intet i hans Novelle staar over Stedet, hvor den gamle Bonde
                    røber Lisbeth, at hendes Elskede er en høj fornem Mand, og berøver hende Troen
                    paa at Oswald vil tage hende til Ægte. Denne har kun fortiet hende sin Stilling
                    og givet sig ud for en simpel Forstmand i den Hensigt senere at volde hende en
                    glædelig Overraskelse. Tænkte hun forstandigt efter, vilde hun kunne slutte, at
                    hun ingen Troløshed har at frygte af ham. Meu hun er med ét Slag ved
                    Efterretningen om at den Elskede har løjet, revet ud af sin hele Ligevægt, og
                    Immermann har her det dybe Ord: »Thi Kjærlighed er, saa længe den forbliver
                    uforstyrret, guddommelig Skarpsindighed [...] men rokket, drevet ind paa falske
                    Formodningers Baner, er den Afsind, der gaar Domkirker forbi uden at se dem og
                    omvendt anser Muldvarpeskud for Alpe<pb n="298"/>toppe.« Disse Ord er dybe,
                    fordi der heri er en saa sand Psykologi af en Følelse, der helt bunder i det
                    Ubevidste. Hos Heine var Elskovspsykologien saa simpel; naar han klager, er det
                    altid over Troløsheden som en med Bevidsthed gjort Uret. Immermann har her
                    angivet det Nattevandreragtige i Følelsens Bevægelser, den Søvngængersikkerhed,
                    som den uberørt af forstyrrende Magter har.</p>

                <p> I det Store som i det Fine er da denne første Bondefortælling lødig Poesi. Det
                    Romantisk-Fantastiske spiller ind over dens Omkreds: allerede den hemmelige
                    Rettergang, Karl den Stores Sværd, Sværmeriet for gamle Skikke er romantiske
                    Træk, ja selv Lisbeths fantastiske Afstamning, at denne sanddru unge Sjæl skal
                    være den løgnagtige Münchhausens uægte Datter røber, hvorledes Fortællingen
                    groer ud af en romantisk Fortidslitteratur. Men netop derved betegner den des
                    mere slaaende den møjsomme og dog kraftige Fortætningsproces, under hvilken en
                    moderne Virkelighedssans for det Folkeligtsunde fremgik af den nærmest
                    foregaaende Tids vilkaarlige Fantasteri.</p>

                <p> Det viser sig med Immermann som med Daniel Defoe, Abbed Prévost, Wessel,
                    Chamisso, Bernardin de Saint-Pierre, at et enkelt Bind er nok til at bevare en
                    Forfatters Navn gjennem Tiderne, selv om alt det meget Øvrige, lian har skrevet,
                    hurtigt er gaaet helt i Glemme. Af Immermann har i Grunden intet Andet holdt
                    sig. Han har skrevet <pb n="299"/> spøgefulde Heltedigte som «Tulifäntchen», der
                    i sin Tid vakte Bifald og nu er ulæselige. Han liar skrevet Arbejder, som for
                    deres Tid maa betegnes som fortjenstfulde, men som nu tæres af Møl og Bust,
                    saaledes Dramet <bibl>Merlin</bibl> (1831) i smukke Vers, et stort romantisk
                    Opus, uheldigt Modstykke til anden Del af Goethe’s <bibl>Faust</bibl>, eller som
                    den historiske Tragoedie, der først havde Titlen <bibl>Das Trauerspiel in
                        Tirol</bibl>, senere tik Navnet <bibl>Andreas Hofer</bibl>. Af disse
                    Skuespil er det sidste det bedste, grundet som det er paa Immermanns
                    Barndomsminder om den store Kamp mod Franskmændene i Tyrol og digtet med Evne og
                    Vilje til sanddru og upartisk Skildring af de to saa ulige, med hinanden
                    kjæmpende Folkefærd og deres modsatte Kultur. Som Stykket i sin ældste Form
                    forelaa (1826), som det er kritiseret af Borne i hans <bibl>Dramaturgische
                        Blätter</bibl> og spottet af Platen i <bibl>Der romantische Oedipus</bibl>,
                    er det interessant, sært som en Bastard, avlet af Kleist’s Genius med Schillers
                    Muse; thi det minder paa én Gang ved Heltens Beskaffenhed om Schillers
                        <bibl>Wilhelm Tell</bibl> og ved Kjærlighedshistorien mellem Franskmanden og
                    Tyrolerinden med dens rædselsfulde Udgang om Kleists <bibl>Die
                        Hermannschlacht</bibl>. Men dets Mangel paa dybere gaaende, gribende
                    Originalitet gjorde det udygtigt til et langt Liv, og da Immermann endelig i
                    1831 underkastede det en Omarbejdelse, der borttog Alt, hvad der havde <pb
                        n="300"/> vakt Anstød og fremkaldt Modsigelse, hele Kjærlighedsforholdet og
                    det (ligeledes om Kleist erindrende) Træk med Sværdet, som Englen bringer Hofer
                    tilbage i Drømme — skar han selv Hjertet ud af Livet paa sit Drama. Allerede af
                    Stolthed burde han have holdt paa den Figur, Platen havde haanet som den
                    skændige »Depeschenmordbrandehebruchstyrolerin«.</p>

                <p> Det var et usaligt Spil af Omstændigheder, der bragte to frihedselskende Mænd
                    som Immermann og Platen og to saa sjældne Aander som Platen og Heine til at
                    optræde som bitre Fjender af hinanden. Hvad der gav Anledning til den litterære
                    Fejde, til de plumpe og stygge Udfald mod Immermann og Heine i <bibl>Der
                        romantische Oedipus</bibl> og til Immermanns Gjensvar <bibl>Der im Irrgarten
                        der Metrik umhertaumelnde Cavalier</bibl> samt til Heine’s stinkende og
                    allerede ved Stanken dræbende Udfald mod Platen i <bibl>Reisebilder</bibl>, det
                    var en saa ussel Bagatel, et saa ubetydeligt (om end haanligt) Distichon af
                    Immermann, at der udfordredes en Selvfølelse og et Krigshumør som Platens for at
                    en Kamp, ført med forgiftede Vaaben, skulde opstaa deraf.</p>

                <p> Platens Breve lære En, hvor nær han tog sig de to Linjer af Immermann i
                        <bibl>Reisebilder</bibl>, som kunde møntes paa hans Ghaseler og hvor
                    besluttet han var paa at tage den mest hensynsløse Hævn. Saa stor og sikker
                    Platen var, rent som Kunstner betragtet, og saa mandigt hans Karakter <pb
                        n="301"/> aabenbarer sig i hans politiske Frihedssværmeri, saa røber dog
                    Maaden, hvorpaa han gik tilværks mod de Mænd, der havde forgrebet sig paa ham,
                    en Selvbeundring, der virker pinligt ved sin Slaaen ud i Pral, og en Raahed, der
                    dels er Standshovmod dels den saarede Forfængeligheds Hensynsløshed. Platens
                    Brev fra Rom af 18. Februar 1828 viser, at han i Virkeligheden slet ikke kjendte
                    Immermanns <bibl>Sørgespil fra Tyrol</bibl>, som han forud var fast besluttet
                    paa at angribe. <bibl>Der romantische Oedipus</bibl> var næsten færdig, da
                    Platen skrev til Fugger: »Især maa du meddele mig noget af Immermanns
                        <bibl>Andreas Hofer</bibl>, noget af Handlingen og noget pikant Vrøvl. Jeg
                    behøver det til Slutningen af femte Akt, hvor jeg lader ham blive fuldstændigt
                    forrykt.« Den grænseløse Foragt, hvormed Platen i sit Skuespil behandler
                    Immermann, kan da trods hans Protester kun betragtes som et Udslag af Hævntørst.
                    Og hvad Heine angaar, da er det i Brevene som i Skuespillet i Grunden kun Heines
                    jødiske Fødsel, som Platen har at lægge ham til Last. I Skuespillet drejer Alt
                    sig om dette Punkt: Heine er Løvsalsfestens Petrarca, Synagogens Stolthed. Ja
                    saa personligt nærgaaende er Angrebet, at Nimmermann erklærer, han nok er Heines
                    Ven men ikke vilde være hans Elskede; thi hans Kys har Hvidløgsstank osv. Af
                    Brevene ses det, at Platen svævede i den fuldstændigste Vildfarelse om den
                    Modstanders Styrke, han saaledes udæskede. <pb n="302"/> Han er i egen Mening
                    bestandig den, der kan »knuse Jøden Heine«, saasnart han blot vil. Da Venner
                    gjøre gjældende overfor ham, at Angreb paa Heine for hans Fødsel ikke er af
                    Vægt, svarer han urokket: »At han er eller var en Jøde, er ingen moralsk Brøde,
                    men en komisk Ingrediens. Indsigtsfulde Læsere ville dømme, om jeg ikke har
                    benyttet det med aristofanisk Finhed.« Og saa sikker er han paa sin Ret og sin
                    Overlegenhed, at han endnu i December 1828, kort før han rammes af Tilbageslaget
                    fra Heine, i denne kun ser »en skamløs Jøde, en elendig Smører og Sans-culotte«;
                    rigtignok var hans sædelige Indignation over de første Bøger af
                        <bibl>Reisebilder</bibl> saa stor, at han betegner Forfatteren og hans Lige
                    som »sande Satanasser«<note>Platen’s Werke. Breve af 18. Februar, 12. Marts, 13.
                        December 1828.</note>. At han fik haanligt Svar paa haanende Tiltale var da
                    ikke ufortjent, og hans Undervurdering saavel af Heine som af Immermann hævnede
                    sig haardt. Hvad der i Heines Polemik var uædelt, straffede sig værst paa ham
                    selv ved den Misbilligelse, det ogsaa hos hans Venner og Beundrere vakte. Men at
                    Navnene Immermann og Platen kom til at danne en Hadets Konstellation, det
                    beroede i Grunden kun paa Lighederne i de to Digteres Væsen, den
                    Ensomhedsfølelse, der forenet med en bestandig aarvaagen Selvfølelse gjorde <pb
                        n="303"/> dem tilbøjelige til at forkynde egen Ros og til med urimelig
                    Bitterhed at angribe Andre uden tilgavns at have sat sig ind i deres Væsen.
                    Begge betegne de hver paa sin Vis Overgangen fra det romantiske Væsen til det
                    moderne. Platen, der ganske i Romantikernes Spor stadigt syslede med fremmede
                    Former, østerlandske som Ghaselen, sydlandske som Sonetten, gammelgræske som den
                    aristofaniske Komedies og den pindariske Odes, naaede kort før sin tidlige Død i
                    sine Efterladte Sange og Digte (Politiske Poesier, deriblandt Sangene om Polen)
                    et Højdepunkt af frisindet moderne Lyrik, og Immermann, der hele sit Liv
                    igjennem havde behandlet tragiske eller fantastiske Stoffer med romantisk
                    Overspændthed eller Symbolik, gjennemtrængte umiddelbart før sin Død et Stykke
                    af Hjemlandets Virkelighed med en sund Poesi, der virkede inspirerende paa hele
                    Slægtled efter ham, rundt om i Europa.</p>
            </div>
            <div>
                <head>XX. [Hegelianismen]</head>

                <p> Det var den Hegelske Filosofi, der i Forening med Julirevolutionen tvang
                    Aanderne ind i den moderne Histories og Politiks bevægede Liv. Ikke at Hegel
                    selv sympathiserede med Julirevolutionen, tvertimod. Den Art voldsomme Indgreb i
                    hvad der for ham nu stod som Forholdenes Fornuft kunde i hans tredsindstyvende
                    Aar ikke tiltale <pb n="304"/> ham, som den store Revolution ved dens Udbrud
                    havde gjort det. Forlængst var han i alt Politisk højkonservativ.</p>

                <p> Men ikke desmindre forandrede Julirevolutionen den Hegelske Filosofis Karakter.
                    Den var det historiske Vendepunkt, det historiske Omsving, der udfordredes for
                    at føre den fra Kathedrene ud i Livet. Selve Læren havde jo den Ejendommelighed
                    ved sig at kunne fortolkes paa modsatte Maader. Fra nu af bliver den et af de
                    stærkeste medindgribende Elementer i Livets Omformning. Vi have allerede set det
                    hos Heine, hos hvem Hegels Overgang til preussisk Konservatisme aldrig berøres
                    uden for at undskyldes og for hvem Hegel bestandig er den nye Tids store
                    Filosof, Ihændehaveren af al Magt i Tankernes Rige.</p>

                <p> Før Hegel blev kaldet til Berlin, havde han intet Held havt med sig som Lærer.
                    Ved de andre Universiteter havde han kun været lidet bemærket; i sine yngre Dage
                    havde han længe maattet tale for en tre, fire Tilhørere. Nu stod han paa sin
                    Berømmelses Højde. I Modsætning til Schelling, der saa tidligt var moden og saa
                    tidligt blev gold, traadte Hegel, den tungere, langsommere Natur, med sit 48.
                    Aar ind i sit Livs mest betydningsfulde Periode.</p>

                <p> Forventningerne til ham var uhyre og de opfyldtes helt. Hans Indsigt var saa
                    mægtig; han syntes at staa plantet helt i sin Tid og dog at <pb n="305"/> svæve
                    over den, fortrolig med alle dens Ideer og dømmende dem alle med rolig Fornemhed
                    og dyb Overbevisning. Hundreder og atter hundreder af Tilhørere strømmede
                    til.</p>

                <p> Som Universitetslærer afgav han for Begynderen, der første Gang saa ham, et
                    besynderligt Skue. En tidligt ældet Skikkelse traadte ind, bøjet, skjøndt
                    oprindeligt kraftig; Indtrykket, den gjorde, var det af gammeldags borgerlig
                    Bravhed. Han steg op paa Kathedret, satte sig, fordybede sig i sit Folio-Hefte,
                    bladede frem og tilbage deri, søgte efter Noget snart oppe, snart nede paa
                    Siden. Hans Holdning var kejtet og karakterløs, Trækkene slappe, Ansigtet
                    medtaget, som hærjet, ikke af Lidenskaber, men af det mest haardnakkede
                    Tankearbejd. Dog Hovedets Former var smukke og ædle, og naar Fysiognomiet med
                    sit Præg af den store Forstand rettedes mod Tilhørerne, var Udtrykket det af den
                    dybeste, ophøjet naive Alvor.</p>

                <p> Han begyndte at tale, rømmede sig, hostede og stammede, søgte med Møje sine Ord.
                    Han havde en stærk schwabisk Accent, talte stødvis, uden Rytme i sit Foredrag,
                    indskibede sig i lange indviklede Perioder og kom sjældent i Havn med dem, søgte
                    længe efter det betegnende Ord, men fandt det altid, og det forekom Tilhørerne
                    lige slaaende hvad enten det var et gammelt kjendt Udtryk eller et usædvanligt.
                    Efterhaanden syntes dette Foredrag Tilhøreren kun at anskueliggjøre det indre
                        <pb n="306"/> Tankearbejdes overordentlige Vanskelighed. Der kunde komme
                    trættende Gjentagelser, men slappedes Tilhørerens Opmærksomhed og overhørte han
                    nogle Sætninger, kunde det ogsaa hænde, at han til Straf kom ud af al
                    Sammenhæng. Thi gjennem tilsyneladende betydningsløse Mellemled havde imedens en
                    eller anden Tanke forraadt sin Ensidighed, sin Indskrænkethed, indviklet sig i
                    Modsigelser og nu skulde disse Modsigelser overvindes eller var allerede
                    overvundne.</p>

                <p> Hvad der her var mest ejendommeligt, det var Foreningen af to Elementer:
                    Talerens Saglighed, dette at Alt blev sagt for Sagens Skyld, og saa hans Stræben
                    efter Klarhed, der gav det Indtryk, at Alt alligevel blev sagt for Tilhørerens
                    Skyld, for at han tilfalde skulde forstaa<note>Hotho: <bibl>Vorstudien fur Leben
                            und Kunst</bibl>. S. 383. Haym: <bibl>Hegel und seine Zeit</bibl>. S.
                        392. Schérer: <bibl>Mélanges d’histoire religieuse</bibl>. S.
                    299.</note>.</p>

                <p> En daarlig Fortæller var denne Taler, men en ualmindelig Tænker og Forklarer.
                    Vistnok var Kunstordene, han brugte, dunkle, denne besynderlige Terminologi,
                    hvor »an sich« skulde betyde «efter sit Anlæg» og »an und für sich« den
                    udviklede Existens, men man vænnede sig til dem, og det var da snart, som
                    svævede man over Jorden i Abstraktioner, saa fortyndede og saa sindrigt
                    fuldstændiggjørende hinanden, at Dialektiken i Pla<pb n="307"/> tons
                        <bibl>Parmenides</bibl> syntes ufin i Sammenligning med denne Dialektik,
                    snart var det som trængte man stedse dybere ind i stedse mere konkrete Æmner.
                    Talerens Stemme blev stærkere, det Blik, hvormed han saa sig omkring, blev frit
                    og sikkert, naar han med fyndige Ord særtegnede en Tankebevægelse, en Tidsalder,
                    et Folk eller blot et særligt mærkværdigt Individ som f. Ex. hin Rameau's Neveu,
                    der uden Navns Nævnelse er karakteriseret i <bibl>Fænomenologien</bibl>.</p>

                <p> Begynderen, der hørte den berømte Tænker uden al Exemplificeren udvikle de
                    abstrakte Begreber, som var fælles for Alt i Naturens og Aandens Verden og som
                    derfor sagdes at bære Natur og Aand i deres paa én Gang hemmelighedsfulde og
                    methodisk sammenflettede Net, kunde vel føle sig fristet til at løbe sin Vej,
                    eller dog til ikke at komme igjen.</p>

                <p> Men han kom igjen, thi snart fængslede det møjsomme Foredrag ham, og snart
                    gjorde han de første Fremskridt. Det var nu og da som om et Tankelyn oplyste
                    Mørket. Tilhøreren saa, at det efter Talerens Opfattelse ikke her drejede sig om
                    et System som andre Systemer, om en dybere eller mere omfattende Undervisning
                    end anden Undervisning af beslægtet Art, men at denne Mand betragtede sig som
                    Forkynder af en helt original Videnskab, der omfattede Tilværelsen, forklarede
                    Alt, Gud og Verden, og afsluttede Alt, da alle tidligere Tænkeres Tanker vare
                    optagne i hans System som alle lavere Dyreformer ere optagne i <pb n="308"/> det
                    menneskelige Fosters Udviklingstrin; alt Tidligere stræbte og sigtede mod ham,
                    alle tidligere Bestræbelser vare fuldendte med ham, saa der fra nu af kun kunde
                    være Tale om en nøjere Udførelse af de enkelte Partier i det store givne
                    Grundrids.</p>

                <p> Fra nu af var Tilhøreren under Fortryllelsen. Selve Kunstordenes Dunkelhed var
                    en Tiltrækning mere; Vanskelighederne ansporede; det blev en Æressag at forstaa,
                    en Livssag at forstaa. Og med hvilken Henrykkelse forstod man!</p>

                <p> Ja, man forstod det: Hele denne Sanseverden var kun Skin; dens Væsen var Tanken.
                    Ikke alt dette Enkelte og Individuelle, kun det Almene var sandt, var reelt. —
                    Jeg tænker, og gjennem min Tankes nødvendige Fremskriden i Kraft af faste Love
                    naaer jeg til den fuldstændige Kundskab til mig selv og til Verden. — Jeg tænker
                    min egen Tanke, betragter den ikke mere fra den Side, fra hvilken den er min,
                    men som den almindelige Tanke, tænker alle menneskelige Intelligenser sammen med
                    min, berøver dem alle denne Individualitetens Form, der synes væsenlig, men ikke
                    er det, og ser i alle disse Aander en eneste Aand og i den Tilværelsens Princip.
                    Dette Grundvæsen, der faar sit højeste Udtryk i Mennesket, er det samme, som
                    gjennemtrænger Verden, som frembringer Verden. Dette Grundvæsen, der virker og
                    former blindt i Naturen, bliver sig bevidst i mig. Det Ubetingede, Ideen, det
                    som populært kaldes Gud, er ikke et bevidst <pb n="309"/> eller personligt
                    Væsen, thi Bevidsthed og Personlighed forudsætte, at der er et Noget udenfor
                    Bevidstheden og Personligheden; men det er heller ikke absolut ubevidst.
                    Menneskets Bevidsthed om Gud, det er Guds Selvbevidsthed. Jeg ophører at leve
                    som enkelt, tilfældigt Menneske for at føle Allivet leve og pulsere i mig.</p>

                <p> Logiken, som havde været en skolastisk Poge-Disciplin , der indprentede
                    Selvfølgeligheder ved Hjælp af sine barbariske Remser (Barbara, Celarent, Ferio,
                    Camestres, Baroco), Logiken. der længe havde sygnet og var død foragtet, opstod
                    da paany som Læren om Tilværelsestankerne i deres Sammenhæng og deres Enhed, thi
                    den første Tanke fordrede, hidkaldte den anden, sammensmeltede med den til en
                    ny, der atter hidkaldte sin Modsætning, som tillige var dens Supplement, og
                    Tanke fordrede med Nødvendighed Tanke, indtil Tankeslangen bed sig i sin Hale og
                    dannede en eneste ubrødelig Ring, fra hvilken Naturens og Aandens Riger atter
                    udskilte sig, dryppende som Ringene fra Odins Ring.</p>

                <p> Og alle Videnskaber kom og drak af den nye Metafysik som af en Livskilde, og
                    alle foryngedes de. Og Systemet løftede sig for Disciplens Øje, ensartet,
                    leddelt, strengt symmetrisk, med indre Uendelighed, et Aandens Organon, en uhyre
                    gothisk Kirke, hvor hver lille Del gjentog Helheden, hver lille Trehed den store
                    Treenighed: Tanken, Naturen og Aanden. Det rejste sig, bygt paa Tankens
                        Granit<pb n="310"/> grund, stræbende gjennem alle Naturrigernes Piller og
                    Buer mod Aanden, løbende ud i det mægtige, til Himlen naaende Spir, i hvis
                    tredelte Bygning Religionen indtog det nederste, Kunsten det mellemste og
                    Filosofien det øverste Stokværk.</p>

                <p> Men mere end Systemet var for Disciplen endda Methoden. Thi Methoden, Tankens
                    nødvendige Fremgangsmaade, var Verdensnøglen og Himmelnøglen. Det var Methoden,
                    i Kraft af hvilken man forstod. Det var Methoden, i Kraft af hvilken man saa, at
                    Verdenshistorien var ét sammenhængende Drama, et eneste stort Frihedsdrama.
                    Hvert Folkeslag havde sin Rolle deri, og alle disse Roller greb ind i
                    hverandre.</p>

                <p> Vistnok var det en stor Tankedigtning, som man forvexlede med en videnskabelig
                    Bevisførelse. Vistnok var det en ny Poesi, kun mere dramatisk og bedre
                    sammentømret end den, som den intellektuelle Anskuelse havde aabenbaret
                    Schelling; vistnok var det en ny Rus, kun finere og stærkere end den, man havde
                    hentet sig hos Naturfilosofen; vistnok er nutildags Systemet sunket sammen og
                    Methodens altfor fine Redskab sprunget i vor Haand, saa kun enkelte store
                    Grundtanker staa tilbage — men Den, der selv i sin tidlige Ungdom har oplevet
                    den Hegelske Tid i sit eget Indre, forstaar fuldtvel den Henrykkelse, som greb
                    de unge Slægter i hine Dage, og den Kraft, de sugede af disse Verdenstanker. <pb
                        n="311"/></p>

                <p> Blandt Hegels Elever var ved 1830-Tiden allerede Mestere, Tænkere som Hotho,
                    Gans, Marheineke, Michelet; og næsten alt, hvad der fra nu af til langt ind i
                    Halvtredserne opstaar af fremragende Aander i de forskjelligste Fag, tilhører
                    fra først af den Hegelske Skole: Rosenkranz og Werder, Strauss og Vischer,
                    Feuerbach, Marx og Lassalle. Og Cousin kom fra Frankrig, Heiberg fra Danmark,
                    Vera fra Neapel for at forplante Læren i deres Hjemstavne.</p>

                <p> Fra Lærestolen i Berlin udbredte den Hegelske Filosofi sig over Tyskland, over
                    Jorden. Sjældent eller aldrig har man set et aandeligt Kongedømme saaledes
                    befæstet. Da Koleraen i 1831 bortrev Hegel, sammenlignede hans Disciple ham med
                    Aristoteles, med Alexander den Store, ja med Christus.</p>

                <p> For Skjønlitteraturens Vedkommende i det næste Tiaar, særligt for det saakaldte
                    unge Tyskland virkede Hegelianismen i al Almindelighed som en i aandelig
                    Henseende frigjørende Magt, som den Magt, der nedbrød den religiøse Dogmetro og
                    stillede Individet frit overfor den statskirkelige Kristendom. Vi have allerede
                    set, at selv saa lyriske Naturer som Heinrich Heine i den Henseende havde en
                    svag Farve af Hegelianisme, ikke at tale om at Heine fik sin skarpe Forstand
                    gjennemdannet i Hegelianismens Skole, saa man i Formen af hans Vid sporer den
                    Hegelske Dialektik, der lader enhver Bestemmelse slaa over i sin Modsætning. <pb
                        n="312"/></p>

                <p> Dog mere særligt indvirkede den Hegelske Filosofi paa de unge Gemytter som et
                    Stykke moderne Hellenisme. Hegel paavirkede Ungdommen endnu utvetydigere i
                    hellenisk Retning end selv Goethe havde gjort.</p>

                <p> Man mindes vistnok fra Heines Skrift om Börne det Sted, hvor han taler om
                    Börne’s nazareniske Indskrænkethed. Han siger «nazarenisk», forklarer han, for
                    hverken at bruge Udtrykket jødisk eller kristelig, da begge disse Udtryk for ham
                    er synonyme og af ham anvendes ikke til at betegne en Tro, men et Naturel; og
                    han stiller Ordet nazarenisk i Modsætning til hellenisk, der ligeledes for ham
                    betegner en saavel medfødt som tilegnet Aandsretning og Synsmaade. Med andre
                    Ord: alle Mennesker er for ham enten Nazarener eller Hellenere, enten Mennesker
                    med asketisk, billedfjendtligt, sygeligt spiritualiserende Hang eller Mennesker
                    med livsklart, udviklingsstolt og virkelighedskjært Væsen. Og han betegner saa
                    sig selv som Hellener — en Betegnelse, ingen tysk Romantiker nogensinde vilde
                    have tillagt sig.</p>

                <p> Men Hellenisme i denne Forstand udstrømmede fra Hegel. Hegel tilhører efter sin
                    hele Aandsretning den samme Tendens i Datiden til at fylde de antike Former med
                    en ny Tids Indhold som vi møde hos Goethe, naar han digter sin Iphigenia og hos
                    Thorvaldsen, naar han udfører Statuen af Fyrstinde Barjátinska i græsk Klædebon.
                    Det er <pb n="313"/> ingen Tilfældighed, at Hegel og Thorvaldsen fødes i samme
                    Aar 1770 med kun et Par Maaneders Mellemrum. Og det var heller ingen
                    Tilfældighed, at Hegel bedst forstod den Side af Goethe’s Væsen, der vendte mod
                    Grækenland.</p>

                <p> Hegel havde som Würtemberger faaet sin Dannelse fra to Kilder, det attende
                    Aarhundredes Oplysning med dens Oprør mod Theologien, og den klassiske Oldtid,
                    der allerede var traadt ham imøde i den lærde Skole i hans Fødeland. Allerede
                    paa Skolebænken var han stadigt sysselsat med græsk Sprog og Literatur, og
                    allerede som Barn fik han Sofokles’s <bibl>Antigone</bibl> kjær, der siden
                    bliver ham det typiske græske Kunstværk og atter og atter fremdrages i hans
                    Skrifter. Han kaldte Studiet af Antiken den sande Indledning til Filosofien og
                    former efterhaanden sit System som Helhed efter Oldtidens Systemer. Det
                    forholder sig til Aristoteles’s Tankebygning som Goethes Iphigenia forholder sig
                    til Euripides’s eller som Thorvaldsens Alexandertog forholder sig til
                    Parthenonsfrisen.</p>

                <p> Hans egentlige, oprindelige Sindelag overfor Kristendommen røber sig i de
                    Studier og Forskninger fra hans Ungdom som Theolog, hvis Indhold efter
                    Manuskripterne er gjengivet af Haym. Han viser her, at den græskromerske
                    Beligion var en Religion for frie Folk, at Ideen om et frit Samfund for Grækeren
                    var det Højeste, det Ideale, som han viede sit Arbejd og sit Liv. Kristen<pb
                        n="314"/> dommens Gud var kun et Surrogat for den republikanske Frihed, der
                    gik tabt. Man havde ikke længer Magt, man kunde ikke mere ville; men man kunde
                    ønske og bede. Og jo mere nu Mennesket blev Slave, des mere behøvede det en Gud
                    udenfor sig og over sig. Og Hegel slutter, at dét er vore Dage forbeholdt at
                    tilbagekræve de Skatte som Menneskets Ejendom, der ere bievne slyngede op i
                    Himlen. Han foregriber her Heine og Feuerbach<note>Die Objectivität der Gottheit
                        ist mit der Verdorbenheit und Sclaverei der Menschen in gleichem Schritte
                        gegangen, und jene ist eigentlich nur eine Offenbarung dieses Geistes der
                        Zeiten [...] Ausser früheren Versuchen blieb es vorzüglich unseren Tagen
                        aufbehalten, die Schätze, die an den Himmel geschleudert worden sind, als
                        Eigenthum der Menschen wenigstens in der Theorie zu vindiciren; aber welches
                        Zeitalter wird die Kraft haben, dieses Recht geltend zu machen und sich in
                        den Besitz zu setzen?</note>.</p>

                <p> Hegel ser i sin Ungdom bestandig den jødiske Oldtid gjennem den klassiske
                    Opfattelses Giar. Jødernes gamle Historie kalder han »en Tilstand af fuldkommen
                    Hæslighed«. Det jødiske Folks store Sørgespil er intet græsk Sørgespil, siger
                    han; det kan hverken vække Frygt eller Medlidenhed; thi disse Følelser udspringe
                    kun af et skjønt Væsens nødvendige Fejltrin. Som man ser, iagttager han
                    Jødefolkets Historie og Skjæbne mod en Baggrund af Sofokles’s Verdensanskuelse
                    og Aristoteles’s Theo<pb n="315"/>rier. Begreber som Lov og Straf er ham kun
                    hæslige. Den kristelige Forestilling om Syndsforladelse kan han kun bevare ved
                    at ombytte den med Begrebet om en ved Kjærlighed forsonet Skjæbne. Med andre
                    Ord, han kan kun finde Christi Lidelseshistorie skjøn, hvis han ser den under
                    samme Synspunkt, under hvilket han ser Oedipus i Kolonoi, som en Skjæbne, der
                    rammer den Uskyldige, ikke som et Offer bragt for Andres Synd. Ogsaa for ham er
                    da Jødedom og Kristendom i Grunden Et og det Samme, den stygge Modsætning til
                    Hellenismen.</p>

                <p> Han frelser for sin Bevidsthed kun Jesu Person og Historie ud af det
                    Positivt-Religiøses Skibbrud, idet Jesus i personlig Form bliver ham hvad
                    Antiken var ham i Statslivets Form: et skjønt og guddommeligt-menneskeligt Liv.
                    Denne Jesus er da ikke Jesus slet og ret, men en Jesus-Apollo som den, Heine
                    senere skildrer i Digtet <bibl>Freden</bibl>: den mægtige Skikkelse, der som
                    Hjerte i Brystet bærer den røde, flammende Sol. Og naar Heine i den bekjendte
                    Fortale til <bibl>Romancero</bibl> taler om sit sidste Knæfald for »Skjønhedens
                    højtbenedidede Gudinde, vor kjære Frue fra Milo«, der saa medlidende saa’ ned
                    paa ham, selv trøstesløs over ikke at kunne bringe Hjælp, da møde vi hos ham en
                    lignende Sammensmeltning af det Hedenske og det Kristelige. Thi dette er ikke
                    Venus slet og ret, men Venus-Madonna. <pb n="316"/></p>

                <p> Hegel er da Stamfaderen til selve den hedenske Hellenisme, som det blev Skik at
                    anklage det unge Tyskland for.</p>

                <p> Ja der raader endog i hans Filosofi den Aand, af hvilken et Stikord som det om
                    »Kjødets Emancipation« kunde udvikle sig. Det var et Udtryk, som Heine fra
                    Frankrig af havde givet Indpas i den tyske Literatur, som blev grebet af hans
                    Beundrere og Efterfølgere, opsnappet og lagt for Had som intet andet af den unge
                    Litteraturs Avinds- mænd og Anklagere. Det kunde ganske vist have en frivol
                    Biklang i Heines Mund og en hæslig Biklang i Heinrich Laubes. Men hos de bedre
                    af den unge Slægts Mænd betød det intet, som ikke i Grunden allerede Goethe og
                    Hegel havde villet. Karl Gutzkow har med Rette hævdet, at kun en smudsig Fantasi
                    med dette Udtryk forbandt Forestillingen om en Løsladelse af slette Lidenskaber.
                    Ordet Kjød i og for sig indeholdt jo intet Anstødeligt. Det nye Testamente
                    siger: »Ordet blev Kjød.« Kjødet betyder i kristelig Forstand Naturmennesket,
                    det Udøbte, Oprindelige i Mennesket. Dets Emancipation betød for Datidens unge
                    Sværmere i Virkeligheden intet Andet end Naturens Gjenindsættelse i dens
                    Rettigheder, Krig imod det Naturfjendtlige. Hvad de attraaede var at gjøre
                    Naturens Love til Maalestokken for vore Livsforhold, at forløse selve Naturen
                    fra Ban og Interdikt. (Karl Gutzkow: <bibl>Rückblicke auf mein Leben</bibl>. S.
                    135.) <pb n="317"/></p>

                <p> Der foresvævede dem en i Hegelsk Aand gjennemført Nyhellenisme.</p>

                <p> Det betød da for dem ikke stort, at Hegel som Olding var endt i den stiveste
                    preussiske Konservatisme eller at den Hegelske Retsfilosofi godkjendte alle de
                    bestaaende Institutioner som Helligdomme og underkjendte de ypperste ethiske
                    Ideer som Afgudsbilleder. Han havde undervurderet Styrken af Datidens
                    Skepsis.</p>

                <p> Hvor mange Institutioner havde vel et normalt Datidsmenneske tilbage som
                    Gjenstande for Ærefrygt og Tro? Højst disse fire: Kongedømmet, Kirken,
                    Ægteskabet og Ejendommen. Med Hensyn til dem er Hegels Lære denne:</p>

                <p> Han hævder ikke Kongemagten som Garanti for Uafbrudtheden af store politiske
                    Planers Gjennemførelse, nej Monarken er ham kun den af Tanken fordrede øverste
                    Tinde paa Statsbygningen, ligesom Prikken over i’et, — dette rent følgestridigt,
                    thi ellers er altid hos Hegel det Subjektive kun et Moment, som atter ophæves;
                    Monarken burde følgestrengt her gaa op i Statens Suverænitet. Kongedømmet hævdes
                    af ham da kun ved en Indrømmelse til det Bestaaende. Hvad Under at der fandtes
                    en følgende Slægt, som drog Konsekvensen!</p>

                <p> Med Hensyn til Kirken foretog Hegel den Bevægelse, der senere blev udført af
                    hans Discipel Cousin som Minister i Frankrig. Han tillod sine Tilhængere af
                    Højre som Göschen at paavise hans <pb n="318"/> Filosofis Overensstemmelse med
                    Bibel og kirkelig Kristendom, ja overroste Göschens Aforismer i sit Tidsskrift.
                    Han, der som Yngling i sine Breve til Schelling havde angrebet Kants Filosofi af
                    den Grund, at den lod sig anvende i Orthodoxiens Tjeneste, han, der havde
                    besvoret Holderlin aldrig at slutte Fred med Dogmer, drev nu i sin
                    Religionsfilosofi det dobbelttydige Spil at gjøre ethvert Dogme til Symbol paa
                    en Tanke og saa lade det blive staaende med den Vending, at det udtalte samme
                    Sandhed som Videnskaben, kun i Forestillingens Form. Hvad Under, at Eleverne
                    drog Konsekvensen!</p>

                <p> Hvad Ægteskabet angaar, da opfattede Hegel det ganske som et Moment i Familien,
                    ligeberettiget med Familie-Ejendommen omtrent. Ad hvilken Vej det stiftedes, var
                    mindre vigtigt; at Forældrene ordnede det, ansaas endda for den sædeligste Vej.
                    I sin Uvilje mod Individets Egenmægtighed betonede han det Urimelige i, at den
                    Enkelte »sich gerade auf dieses Mädchen kapricionire«. Han talte derom halvt som
                    en gammel Spartaner, halvt som en gammel Spidsborger, og Ungdommen, som hverken
                    var spartansk eller spidsborgerlig, fulgte ham ikke her.</p>

                <p> Ejendommen endelig afhang for Hegel ganske af Familien. Ejendommen er for ham
                    sædeligt berettiget som Familiens Fællesejendom. Kun naar den ikke er
                    Enkeltmands Eje, er hvad han kalder <pb n="319"/> Begjærlighedens Egoisme
                    overvundet. Han forkaster naturligvis ellers med Lidenskab Kommunisme. Men
                    Konsekvensens Skraaplan laa aabent, og den Tid kom, da Hegelianere som Marx og
                    Engels drog revolutionære Følgeslutninger af den tilsyneladende saa konservative
                    Mesters Filosofi.</p>
            </div>
            <div>
                <head>XXI. [Den nye Gruppe]</head>

                <p> Kommer man fra det altomfattende Blik hos Hegel, den høje Kunst hos Platen, det
                    slebne Vid hos Börne, det lyriske og satiriske Geni hos Heine eller den
                    klassiske Indholdsfylde i Immermans <bibl>Oberhof</bibl> til det egentlig
                    saakaldte Unge Tysklands Mænd, saa føles Overgangen unægtelig som et Fald i
                    kunstnerisk Henseende, Fald fra Mesteres Overlegenhed og fuldendte Færdighed til
                    Begynder-Umodenhed og Begynder-Flauser, og der var dem af det unge Tysklands
                    Mænd, som vare fordømte til evigt at forblive Begyndere. Tænker man særligt paa
                    Heine, fornemmes Overgangen fra ham til hans Efterfølgere som et Fald fra
                    gratiøs og guddommelig Frækhed til ungdommeligt plumpe Udæskninger, rettede mod
                    al anerkjendt Vedtægt, al Sædvane-Sædelighed.</p>

                <p> Og dog var der hos de Bedste af dem i deres bedste Øjeblikke en Selvhengivelse,
                    som aldrig fandtes hos Heine.</p>

                <p> Efter den gængse Overlevering indbefattes <pb n="320"/> under Det unge Tyskland
                    hverken Heine, Borne og deres Samtidige, der betragtes som dets Fædre, eller den
                    Kreds af unge Videnskabsmænd, for hvilke Ruges og Echtermeyers <bibl>Hallische
                        Jahrbücher</bibl> senere afgave et Foreningspunkt, eller den Gruppe af
                    politiske Digtere, som i Fyrrerne udsang de Følelser, der i 1848 gave sig
                    Luft.</p>

                <p> Traditionelt tages Benævnelsen i langt snævrere Mening end i dette Skrift.</p>

                <p> Dens Ophavsmand var en ikke synderligt begavet, men altid begejstret nordtysk
                    Forfatter Ludolf Wienbarg (født i Altona 1803), der i Aaret 1834 under den
                    krigeriske Titel <bibl>Æsthetiske Felttog</bibl>, som Forlæggeren Campe opfandt,
                    udgav en Række Forelæsninger, han havde holdt i Kiel, og for hvilke man havde
                    berøvet ham Retten til at docere, saa uskyldigt deres Indhold end var, og saa
                    lidet de med deres salvelsesfulde Tone var i Stand til at ophidse Nogen. Disse
                    Forelæsninger, som det nutildags er vanskeligt at arbejde sig igjennem, indledes
                    med denne Tilegnelse: »Det unge Tyskland, ikke det gamle, helliger jeg denne
                    Bog.« Af dette Værk huskes nutildags ikke mere end Tilegnelsen. Wienbarg forstod
                    ved det unge Tyskland alle de ungdommelige tyske Sind, der havde brudt med
                    Overleveringen i Kunst, Kirke, Stat og Samfund og som ad litterær Vej søgte at
                    tilfredsstille deres Reformtrang.</p>

                <p> Hans Program for den nye Litteratur er af <pb n="321"/> en forskrækkende
                    Almindelighed. Dens Verdensanskuelse skal bero paa en harmonisk Forening af
                    Forstand og Sanselighed. Han indvarsler en ny Hellenisme, i hvilken det
                    Sanselige vil være mere gjennemtrængt af Aand end hos Grækerne, det Aandelige
                    mere gjennemtrængt af Sanselighed end hos de Kristne. Men forud for Litteraturen
                    maa Livet selv gjenfødes. Det ægte Kunstværk kan den unge Slægt først forme,
                    naar Livet omkring den og i den er blevet frisk og harmonisk.</p>

                <p> Som man ser, der var intet Nyt i disse Deklamationer og Forjættelser. Heine
                    havde længst sagt det Samme med hundred skjemtsomme eller poetiske Vendinger,
                    selv Menzel havde i sin første Periode sagt det med al en mislykket Poets og
                    hidsig Partimands Veltalenhed. Her blev det nu forebragt i det brede
                    Blomstersprog og med den Pathos, der sjældent forfejler sin Virkning paa umodne
                    Sind.</p>

                <p> Nyt var kun det, at her talte første Gang en Repræsentant for den Ungdom, der i
                    Heine saa Tidsalderens store Skribent, og at her kom første Gang den Anskuelse
                    til Orde, at Prosaen var den nye Tids Form og mere værd end Versformen. Den
                    Wienbargske Æsthetik, der udmunder i Forherligelse af Heine, fejrer ham derfor
                    som den store, den største Prosaist. Først nu er den tyske Prosa, især ved
                    Paavirkning af den franske, bleven formet. Schillers Stil er for Wienbarg
                    Paradesprog, <pb n="322"/> Goethes Hofsprog. Alle Litteraturens tidligere
                    Storheder, endog Jean Paul iberegnet, have efter hans Opfattelse levet indenfor
                    en Tryllekreds, fjernt fra Verdens Strøm. Hvad der adskiller en Heines, en
                    Bornes, en Menzels, en Laubes Prosa fra de tidligere Forfatteres er for ham
                    Mangelen paa Ro og Tilfredshed (Behaglichkeit), men denne Mangel er det
                    afgjørende Fortrin, Livets. Særligt Heine roses for at have forsmaaet «det
                    flygtige Ry» at være lyrisk Digter for det større at spille paa det kolossale,
                    alle Verdens Toner omfattende Instrument, som den tyske Prosa frembyder.</p>

                <p> Først Mundt, saa Laube, af hvilke ingen var i Stand til at skrive et
                    velklingende Vers, sluttede sig med Iver til denne Forherligelse af Prosaformen
                    paa den metriskes Bekostning, især fordi de dermed nedlagde en Protest mod den
                    schwabiske Digterskole, den Uhlandske Romantiks Sildefødning. Af Mundt blev
                    denne Dyrkelse af Prosaen formeligt forkyndt som den nyeste Tids Evangelium.
                    Hvor lidet dybere Indhold der var i Wienbarg, røber især hans andet Skrift
                        <bibl>Zur neuesten Literatur</bibl> (1835), en Samling Essays uden Nerve,
                    hvori kun Et er fortjenstfuldt, hans modige Troskab mod Heine paa et Tidspunkt,
                    da en af Misundere og Moralister fremkaldt offentlig Mening gik denne imod.</p>

                <p> Wienbarg havde givet Det unge Tyskland Navn, men et Navn, der, som man ser, ikke
                    omfattede nogen bestemt Gruppe af navngivne Mænd. <pb n="323"/> Paa bestemte
                    Personligheder blev Navnet forunderligt nok først anvendt ved et Angiveri og en
                    brutal Regjeringsforanstaltning.</p>

                <p> Det gik saaledes til: Der var efterhaanden optraadt en Række unge Forfattere,
                    der vel ikke stode i nogen nøjere Forbindelse med hverandre, men som til Løsen
                    havde aandelig Emancipation. Alle stode de Kristendommen fjærnt og drømte om en
                    ny pantheistisk Religion for den nye Tid. Flere af dem attraaede under Form af
                    hvad de kaldte »Kjødets Emancipation« eller »Kjødets Rehabilitation« en
                    Opløsning af den herskende Moralvedtægt og friere Former for de to Kjøns
                    Forening og Adskillelse, dog saaledes at hos Nogle som Laube var denne Attraa
                    usmageligt epikuræisk, hos Andre som Gutzkow smagløst trodsig og besynderligt
                    hypochonder, hos atter Andre som Mundt blev den til Forfægten af hvad han
                    ubestemt kaldte Kvindens Emancipation, hvorved han kun mente en Frigjørelse
                    indenfor Hjemmet og Ægteskabet. Alle vurderede de i høj Grad visse fremragende
                    Kvinder, i Frankrig George Sand, der paavirkede dem stærkt, i Tyskland Rahel,
                    Bettina, Charlotte Stieglitz.</p>

                <p> Alle talte de gjerne og højt om Ungdommens Ret, alle havde de fra Hegel en vis
                    Frihedstro og fra Julirevolutionen deres alment politiske Tendens. Som Hegel
                    havde forsonet Idé og Virkelighed, saaledes vilde de sammensmelte Litteraturen
                    med Livet. De nærede ingen dybere Sympathi <pb n="324"/> for hverandre, og de
                    skiltes hurtigt ad; der var intet andet Fællesskab imellem dem end det, som i
                    Reglen findes mellem Mænd af samme Aldersklasse og samme Hold, saa de udgjorde
                    langt mindre et et politisk Parti end et aandeligt Kuld, men Litteraturen var
                    ligefuldt ikke for dem sit eget Formaal; de vilde tjenende slutte sig til Tidens
                    bevægende Magter.</p>

                <p> Heri laa det ogsaa, at de ikke indlod sig med de rene Kunstformer, hverken med
                    episk eller med lyrisk Poesi og kun sparsomt med dramatisk. De forgudede alle
                    »Tidsaanden« og hyldede den i journalistiske og novellistiske Arbejder, i
                    kritiske Forsøg og Raisonnementer eller i Form af Rejsebeskrivelser,
                    Rejsenoveller efter Heines og Fyrst Pückler-Muskau’s Mønster, undertiden ogsaa i
                    langtudspundne Romaner.</p>

                <p> Den uden al Sammenligning kraftigste Aand iblandt dem var Karl Gutzkow, der
                    fødtes 1811 i Berlin, en arbejdende, energisk spørgende og stræbende Aand, de
                    tusind moderne Problemers Mand, evigt rastløs, en Mellemting af en analyserende
                    Kritiker og en Poet, men en Aand, hvem Intet tilfaldt af sig selv og som Intet
                    opnaaede med Lethed. Hans Væsen var uden Ynde, hans Ungdom uden Friskhed, hans
                    Prosa uden Rytme. Men han havde Dristighed, Opfindelsesevne, Forstand og
                    Foretagelsesaand. Han havde Pathos, men ingen Lyrik, Pointer i Stilen, men ingen
                    Melodi. Hans Sans <pb n="325"/> var en Sans for Ideer, for alle Tanker og
                    aandelige Strømninger, der var oppe i Tiden. Af Naturen hørte han til de
                    Ubehændige; men hans litterære Begejstring var saa sand, hans Ærgjærrighed saa
                    stor og hans Vilje saa kraftig, at han efterhaanden blev et aandeligt Midtpunkt
                    og udstraalede sin Indflydelse til mange Sider. Der var ved Aaret 1840 et
                    Tidspunkt, hvor en stor Del af den bedre tyske Presse bestemtes af ham og hans
                    Tilhængere.</p>

                <p> Vi have set, hvorledes han af Julirevolutionen vaktes til Skribent. Aaret
                    derefter, Afskedigelsernes, Fængslingernes, Landsforvisningernes bedste Tid i
                    Preussen, trykkede ham Pennen i Haanden. De strengeste Censorer vaagede over
                    ethvert Bogstav. Endog ethvert Avertissement i <bibl>Intelligenzblatt</bibl>
                    (Adresseavisen) blev prøvet, om det ikke indeholdt en skjult politisk
                    Hentydning.</p>

                <p> Gutzkow begyndte med at udgive en Avis <bibl>Forum der Journallitteratur</bibl>.
                    Han var opnæret med de Hegelske Ideer om det verdenshistoriske Fremskridt til
                    stedse større Frihed. Som Gottschall har udtrykt det: Der dæmrede for hans Øjne
                    lutter politiske Morgenrøder og verdensfrelsende Lærdomme. Hans Blad hævede sig
                    til 70 Abonnenter og gik ind.</p>

                <p> Gjentagne Gange havde imidlertid den tyske Kritiks daværende Stormester Wolfgang
                    Menzel fra Stuttgart af sendt ham Bud om at komme ned til <pb n="326"/> ham og-
                    staa ham bi med Redaktionen af hans <bibl>Litteraturblad</bibl>, da han selv som
                    nyvalgt Medlem af det würtembergske Kammer vanskeligt kunde overkomme Arbejdet
                    alene.</p>

                <p> Wolfgang Menzel stod paa dette Tidspunkt i den tyske Ungdoms Øjne trods sit
                    Goethehad og tildels i Kraft deraf med en Glorie som senere Katkóf i Rusland,
                    Ploug i Danmark i deres første Manér. Han gjaldt for Nutidsmanden og
                    Frihedsmanden fremfor alle andre. En af Gutzkows Opgaver i hans eget Blad havde
                    været at tage Menzel, Manden efter hans Hjerte, i Forsvar mod Modstanderes
                    Angreb, og Menzel havde mange Modstandere, da han som Recensent forenede
                    Trættekjærhed og Stridslyst med skjældende Grovhed. Men han var eller syntes at
                    være fuldt overbevist. Paa samme Tid som han vilde have Fædrelandskærlighed og
                    Religiøsitet dybere forstaaet end Skik og Brug var, optraadte han politisk som
                    ivrigt liberal, var som saadan Beundrer af Börne og Heine, der betragtede liam
                    som paalidelig Kampfælle, og saasnart han kom ind i Kammeret, forfægtede han
                    ogsaa dér alle moderne Fremskridt, bl. A. Jødernes Emancipation.</p>

                <p> Da den lille blege, magre og blonde Gutzkow ikke stort mere end tyveaarig
                    indfandt sig hos sin tretten Aar ældre Herre og Mester med en sky Ærefrygt, som
                    han selv har sammenlignet med Studentens for Mefistofeles-Faust i første Del af
                        <pb n="327"/> Goethes Drama, traf han en Mand med brede Skuldre, kraftig
                    Brystkasse og mørkt Haar, hvis glatragede Ansigt lignede en romersk Gejstligs.
                    Om Munden med dens stygge gule Tænder spillede et satirisk Smil; det nærsynede
                    Blik bag Brillerne havde noget paa én Gang Trodsigt og Højtideligt. Hans
                    Temperament syntes voldsomt, hans Vilje ubøjelig. Udtrykket i hans Miner kunde
                    blive faunagtigt i sin Lystenhed, naar han talte om en eller anden erotisk Bog,
                    og dog afskyede han Goethes Verdslighed i lige saa høj Grad som hans
                    Ligegyldighed for Politiken, og hyldede kritikløst Mænd og Særsyn, der for ham
                    stode som det Gaadefuldes Repræsentanter. Hans Væsen var en ægte præstelig
                    Blanding af Ironi og Mystik. Han elskede Voltaire og sværmede for Görres.</p>

                <p> I Begyndelsen gik Samlivet og Samarbejdet mellem Mester og Lærling godt.
                    Gutzkow, der snart levede i en, snart i en anden af Byerne i Nærheden af
                    Stuttgart, recenserede ufortrødent de Bøger, som han i pakkevis fik tilsendte af
                    Menzel. Han lærte snart at træffe den raske, affejende Journalisttone, og Alt
                    var i Orden. Det er selv­ følgeligt, at de Ungdomsskrifter, han selv nu udgav,
                    fandt en mere end overbærende Bedømmer i Menzel. Og dog var disse Bøger svage
                    nok. <bibl>Briefe eines Narren an eine Narrin</bibl> er humoristiske Udgydelser
                    uden Originalitet i en Stil, der halvvejs efterligner Jean Paul og halvvejs
                    Heinrich <pb n="328"/> Heine, og <bibl>Maha Guru, en Guds Historie</bibl>, der
                    foregaar i Tibet og skildrer et Menneskes sjælelige Tilstand, der vælges til
                    Dalai-Lama og altsaa anses for Gud, er et nu ulæseligt Fantasteri. Ikke
                    desmindre valgte Menzel, da han anmeldte denne Bog, blandt de Vignetter, der
                    plejede at afvexle paa Numrene af hans Blad, en Laurbærkrans, og lod to Gange
                    Gutzkows Navn sætte ind deri.</p>

                <p> Gutzkows Mening med <bibl>Maha-Guru</bibl> var at vise hvorledes den Gud, der
                    troes inkarneret i Dalai-Lama, overvindes af Mennesket i ham, saa den falske
                    Guddom stilles i Skygge af Menneskets sande Adel, sande Guddommelighed. Men
                    Bogen var desuden ment som en filosofisk-satirisk Roman i gammel Stil, der under
                    en fremmed Maske sigtede til hjemlige Tilstande. Theokratiet i Tibet skulde
                    minde om Hierarkiet i Europa, det tibetanske Polyandri skulde hentyde til den
                    europæiske Kvinde-Emancipation. De fremmede Landskaber, som Gutzkow aldrig havde
                    set, og de fremmede Sæder, han ikke skildrede for deres egen Skyld, kunde kun
                    lidet interessere. Hvad der gav ham Anledning til Bogen var en Anekdote om den
                    franske Atheist Billaud Varennes, der i Rædselsperioden undslap fra Guillotinen,
                    flygtede til Amerika og dér af de Vilde blev æret som Gud. Paa Grund af sin Evne
                    til at fange, afrette og udstoppe Fugle var han af de Indfødte bleven anset for
                    den anden Skaber. <pb n="329"/> Anledningen havde altsaa Intet med Tibet at
                    gjøre og Intet med Stoffets foregivne Alvorlighed.</p>

                <p> Endnu paa dette Tidspunkt var det unge Tyskland og dets Fædre i Menzels Øjne
                    hverken Spottere af det Hellige eller slette Patrioter. Gutzkows Irreligiøsitet
                    forstyrrede endnu ikke det gode Forhold til hans Mester. Og Menzel selv priste
                    Börnes <bibl>Pariserbreve</bibl>, der fra alle Sider angrebes, som en mandig
                    Daad, og undskyldte deres stærke Udtryk som Stemningsudbrud, man ikke maatte
                    tage paa med grov Haandgribelighed, sammenlignede dem med St. Hans Orme, der
                    gløde smukt i milde Sommernætter, men som svinde ind til stakkels graa Insekter,
                    naar man griber om dem med plumpe Hænder.</p>

                <p> Alligevel var det uundgaaeligt, at Baandet mellem Gutzkow og Menzel snart maatte
                    løses. End ikke fra først af havde det manglet paa Advarsler til Gutzkow om ikke
                    at indlade sig for dybt med Stuttgarter-Skribenten. Selv Hegel, der nærede
                    Interesse for den unge Mand, havde sagt til ham: »Hvor kan man forbinde sig med
                    et saadant Menneske!« Nu fremkom den første Uoverensstemmelse imellem dem paa
                    Grund af Menzels Stilling til de sydtyske Lyrikere, den saakaldte schwabiske
                    Digterskole, der sluttede sig til Uhland, som ikke blot nød det Ry, han fuldt
                    fortjente, men et endnu meget større. Som god Schwaber vurderede og beskyttede
                    Menzel disse Mænd, Gustav Schwab, <pb n="330"/> Gustav Pfizer, Karl Mayer osv.;
                    som Støtte for vedtægtsmæssig Fromhed og Moral bar han dem oppe. Men Gutzkow med
                    sin levende Sans for det som var Idésjælen i Tidsalderen, Gutzkow, for hvem
                    Litteraturen var den kæmpende Kirke, følte den dybeste Uvilje mod disse
                    Søndag-Eftermiddags-Lyrikere med Guldsnit, der som Digtere enten satte gamle,
                    døde Balladestoffer paa Rim eller versificerede deres smaa sentimentale
                    Stemninger, medens de som forsigtige Embedsmænd levede for deres Avancement og
                    aldrig tabte det Maal af Syne at blive Professorer eller Konsistorialraader.</p>

                <p> Da nu Goethes Samtaler med Eckermann udkom, saas det, hvor strengt Goethe havde
                    bedømt sin Beundrer Uhland. Han anerkjendte kun dennes Ballader, fandt iøvrigt
                    Indholdet af hans Poesi saa tarveligt, at han ikke gad beskjæftige sig med den.
                    Goethes Brevvexling med Zelter bragte endnu ganske anderledes haanligt
                    nedsættende Domme over den hele schwabiske Skole fra Uhland til Pfizer: Goethe
                    havde aldrig ventet sig noget Vækkende eller Dygtigt fra den Kant; de smaa
                    Herrer dernede dækkede deres Mangel paa Geni med den sædeligt-religiøst-poetiske
                        Tiggerkappe<note>Wundersam ist es, wie sich diese Herrlein einen gewissen
                        sittig-religiös-poetischen Bettlermantel so gesckickt umzuschlagen wissen,
                        dass, wenn auch der Ellenbogen herausguckt, man diesen Mangel für eine
                        poetische Intention halten muss.</note>. <pb n="331"/></p>

                <p> Saa fik da ogsaa Gutzkow Mod til at udtale, i hvor høj Grad al denne gamle
                    Kloster- og Hyrde-Romantik var ham en Gru. I en Afhandling <bibl>Goethe, Uhland
                        og Prometheus</bibl> rettede han et lidenskabeligt Angreb paa disse Digtere,
                    der »fandt deres Tro paa deres Døbeseddel, deres Sæder i Sædvanen, deres
                    Grundsætninger i Vedtægten og deres egen Poesi i andres Poesi« og han tilraabte
                    dem: Hvad har I? Spadsereture i Aftensolen. Hvor er Eders Kamp for at naa til
                    det Nye?</p>

                <p> Imidlertid var ude i Verden omkring ham Reaktionen imod Julirevolutionens
                    Indflydelse i fuld Gang. Metternich beherskede ikke blot Østerrigs men ogsaa
                    Preussens Politik, og da det gik op for Ungdommen i Tyskland, hvor Magten og
                    Energien ogsaa nu og i en uoverskuelig Fremtid var, saa sluttede den sig til
                    Magthaverne. Gutzkow siger, at af hundrede Studenter ved Berlins Universitet
                    vare i hine Aar de 97 højkonservative, og ethvert Sammentræf med en gammel
                    Skole- eller Universitetskammerat, endsige med en Embedsmand eller Officer
                    efterlod det pinligste Indtryk i hans Sind.</p>

                <p> Under saadanne Forhold tabe ikke sjældent evnerige og trodsige Ynglinge deres
                    Ligevægt og begaa Ubesindigheder, for hvilke de da hele deres følgende Liv
                    igjennem maa høre ilde.</p>

                <p> Schleiermacher var død, var sænket i Jorden med Sang og Klang som en af
                    Protestantismens Kirkefædre, en af Theologiens Helgene. Med Rette <pb n="332"/>
                    havde man tidligt sagt om ham, at hans Væsen svarede til hans Navn. I Kraft af
                    hundrede Halvheder og Utydeligheder havde han holdt sig populær til sin Død.
                    Ingen havde omtalt hans romantiske Ungdomssynd, de <bibl>Fortrolige Breve om
                        Lucinde</bibl>.</p>

                <p> Da modstod Gutzkow ikke Fristelsen til at gjenudgive den glemte Bog og dække sig
                    og sine Venner mod den stedse gjentagne Beskyldning for ugudelig Frivolitet ved
                    at eftervise deres erotiske Synsmaade, ja selve deres Lære om Kjødets
                    Gjenindsættelse i dets Rettigheder hos den Guds Mand, der var Theologernes
                    beundrede Herre og Mester. (Se <bibl>Hovedstrømninger</bibl> II. S. 112 ff.)</p>

                <p> Det kunde have været et godt taktisk Træk, hvis han ikke, kun treogtyveaarig som
                    han var, havde indledet Bogen med en drengeagtig og smagløs Fortale. Han
                    tiltaler her »Zionsvægterne«, haaner deres Skinhellighed og gejstlige Koketteri
                    og tilraaber dem: »Kast et Øjeblik jere Talarer bort, glem Bevisstederne for, at
                    et af Jer endnu bestandig korsfæstet Menneske har været Gud, og hør hvad der
                    engang er hændt paa andre Omraader, i Frihedens, Ungdommens og Fantasiens
                    Verden!«</p>

                <p> Disse Begivenheder er Schlegels <bibl>Lucinde</bibl>, dette liderlige Skelet,
                    som han finder herligt og klassisk, og Schleiermachers Breve derom, som han
                    finder guddommelige. Disse Breve tale for sig selv. Saa urimeligt de end
                    overvurdere <bibl>Lucinde</bibl>, er den ægte menneskelige Følelse i dem dristig
                    og smuk. Gutzkows Fortale understreger Alt paa ud<pb n="333"/> fordrende og
                    uskjøn Maade. Han taler her for Elskovens Genialitet, hævder, at
                    Præstevelsignelsen hverken gjør fra eller til med Hensyn til Helligheden af et
                    Kjærligliedsforhold, ivrer i haanlige Udtryk mod de almindelige Ægteskabers
                    kolde Prosa, »Vandsuppebryllupperne, den ordinære Børneavling og det skimlede
                    Brøderhvervs Misère«. Han slutter saa med kaadt Lapseri: »Ikke sandt Rosalie?
                    først siden du bærer Sporer paa dine Silkestøvler og af mig har lært at slaa din
                    Slængkappe i Folder, først siden jeg har maattet opfinde en ny Art Benklæder til
                    dig, saa du overalt gjælder for min yngste, inderligt elskede Broder, véd du
                    hvad jeg mente med: Jeg elsker dig.« Og ikke tilfreds med denne Kvindelighed,
                    der bærer Buxer, og som virkeliggjør den unge Gutzkows Begreb om Emancipation,
                    spiller han endnu en atheistisk Trumf ud til allersidst: »Hvor er Frands? — Kom,
                    du søde Dreng, som man hemmeligt har døbt for mig. Sig mig: Hvem er Gud? Du véd
                    det ikke, uskyldige Atheist, filosofiske Barn! Ak, havde heller ikke Verden
                    vidst om Gud, saa havde den været lykkeligere!«</p>

                <p> Man behøver ikke at være særligt lydhør i kritisk Henseende for at høre
                    Uvirkeligheden ud af dette burschikose Skryderi. Originalen til hin Rosalie, der
                    skulde følge Gutzkow i Pagedragt, var nok snarere Byrons Lara end nogen Sypige i
                    Heidelberg eller Berlin. Det er imidlertid let at <pb n="334"/> forestille sig,
                    hvorledes en saadan Fortale til en saadan Bog virkede paa det store Publikum og
                    den veltænkende Journalistik.</p>

                <p> Der behøvedes nu kun en Draabe til i Forargelsens Bæger for at berøve Gutzkow
                    den offentlige Sympathi.</p>

                <p> Han forsømte ikke at hælde denne Draabe deri. Han skrev 1835 <bibl>Wally, die
                        Zweiflerin</bibl>, en yderst svag, paa et afgjørende Punkt parodisk Roman,
                    der imidlertid blev den følgerigeste Bog i Datidens tyske Skjønliteratur.</p>

                <p> Strauss’s <bibl>Jesu Liv</bibl> var da nyligt kommet ud og havde ved sin
                    Opløsning af det formentlig Historiske i Myther, genial og dristig indtil det
                    dumdristige som Hypothesen var, sat det aandeligt bevægede Tyskland i det
                    heftigste Røre. Indignationen var almindelig. Der lød en tusindstemmig
                    Fordømmelsesdom i hele Tyskland fra Ejderen til ind i Schweiz. Endnu en
                    Menneskealder senere havde da ogsaa i den populære Bevidsthed David Strauss en
                    sort Plet paa sit Navn.</p>

                <p> Overalt blev Bogen drøftet, og Gutzkow, der omtalte dens Problem, fik en Aften
                    af en ung Pige, i hvem han var lidt forelsket, Svaret: »Tal ikke derom! Blot at
                    tænke derpaa gjør mig afsindig!« — Ord der gjorde et stærkt Indtryk paa ham.</p>

                <p> Imidlertid havde Strauss’s Bog ikke tilfredsstillet ham. Rationalist, som han
                    var, følte han Trangen til en historisk Jesus og søgte da tilbage <pb n="335"/>
                    til Reimarus’s gamle Wolfenbütteler Fragmenter, der allerede havde beskjæftiget
                    Lessing saa stærkt, besluttede at udgive et Uddrag af dem, men henvendte sig i
                    den Anledning forgjæves til den modigste af de tyske Forlæggere, Campe, der
                    trods sin kjække politiske Holding ikke vovede at lægge sig ud med de hamborgske
                    Præster, Hauptpastor Goetze’s Efterfølgere i Sjælesorg. Da imidlertid paa samme
                    Tid den ædle Charlotte Stieglitz begik sit tragiske Selvmord, saa skjød i hans
                    Sind Indtrykket af dette Dødsfald sammen med Indtrykkene af hin unge Piges
                    Ytring og af Reimarus’s Bibelkritik — og Wally, Tvivlerinden blev til.</p>

                <p> En barnagtig Bog er denne <bibl>Wally</bibl>, men en uskyldig, retskaffen og
                    naiv. Dens Heltinde er en ung Verdensdame, der af Fortvivlelse over sin Mangel
                    paa Evne til at faa Bugt med de religiøse Tvivl, som ere vakte i hende af den
                    Mand, hun elsker, den skeptiske og udbrændte Cæsar, giver sig selv Døden ved et
                    Dolkestik.</p>

                <p> Gutzkow havde ikke kunnet modstaa Fristelsen til at minde Datidens ærværdige
                    Kirkelys og Kirkeværger, Ihændehavere af den røde Ørns Orden af forskjellige
                    Klasser, om, at der en Gang havde levet en vis Voltaire, en vis Hume, en vis
                    Lessing osv. Det har jo for en Yngling noget kildrende at erindre slige fine
                    Folk om slige glemte Existenser. Men han havde i ethvert Tilfælde skullet gjøre
                    det med Talent. Nu skrev han en <pb n="336"/> Roman, hvor Handlingen kun var et
                    Paaskud for Theorier, en svag Efterligning af George Sands nysudgivne
                        <bibl>Lélia</bibl>.</p>

                <p> Men han stod i sit Livs Foraarstid. Det forekom ham, som om hele Verden var
                    ifærd med at forynges. Skjæret af Hegels synkende Sol laa endnu i Horizonten,
                    Bettina gik op som en Morgenstjerne, Rahels evigt unge Visdom spredtes efter
                    hendes Død over Landene som frugtbar Dug, Lenau’s og Rückerts første Poesier lød
                    som Lærkesang, Ruges første kritiske Artikler, Ludwig Feuerbachs første
                    filosofiske Skrifter vare som friske Foraarsbriser, der rensede Luften — Tiden
                    syntes ham saa solklar, saa forjættende, saa bugnende frugtbar, at den var som
                    symboliseret i de to dejlige Somre 1834 og 1835, to svulmende rige Frugt- og
                    Vinaar. Og saa gjorde han da sin første store Ungdomsdumhed.</p>

                <p> Han nøjedes ikke med i sin Bog at nedlægge sine religiøse Kjætterier. Han
                    fremkom ogsaa med sit sædelige Kjætteri — med Trods imod Vedtægten i Kjønsmoral,
                    desværre en højst ubehændig og umoden Trods. Men hvor uskyldigt Gutzkow i
                    Virkeligheden opfattede hint af ham selv brugte Stikord om »Kjødets
                    Emancipation«, det ses bedst af den berygtede Scene i <bibl>Wally</bibl>, hvis
                    Mening var at give Forfatterens Skjønhedstilbedelse Udtryk.</p>

                <p> Wally elsker Cæsar og elskes af ham; men de kunne ikke ægte hinanden; thi Wally
                    har <pb n="337"/> maattet love at blive den sardinske Gesandts Hustru. Cæsar
                    retter da til hende den Bøn, at hun, for ligesom symbolsk at indgaa et aandeligt
                    Ægteskab med ham, skal paa selve sin Bryllupsaften et Øjeblik vise sig for ham
                    nøgen i hele sin Skjønhed. Der gives et gammelt tysk Digt, i hvilket Sigune paa
                    denne Maade aabenbarer sig for Tchionatulander.</p>

                <p> Ingen vil nægte, at Cæsars Bøn er forrykt og dens Opfyldelse latterlig. Men
                    Scenen var saa kysk ment og er saa spagfærdigt udført, at kun den yderste
                    Gemenhed i den Anledning kunde raabe Politimagten til Hjælp mod Litteraturen.
                    Der staar: »Kappen er gledet af den unge Helts Skuldre, hans Haar lokker sig
                    frit og yppigt. Til Venstre for ham træder ud af Soltaagen et Billed af
                    bedaarende Skjønhed: Sigune, der blotter sig mere undselig end den medicæiske
                    Venus dækker sin Nøgenhed. Hun staar der hjælpeløs, blændet af Kjærlighedens
                    Daarskab, der bad hende om denne Naade; hun er ikke mere Vilje, kun Skam, Uskyld
                    og Hengivelse. Og til Tegn paa, at en from Indvielse helliger Scenen, blomstrer
                    dér ingen Roser; men en højstammet Lilje er spiret frem tæt ved hendes Legem og
                    dækker hende symbolsk som Kyskhedens Blomst. Det var kun et Aandepust, et stumt
                    Moment . . . . det hele var en Hellig­ brøde, men Uskyldens og evigt smertelig
                    Forsagelses Helligbrøde.« Det er Alt. <pb n="338"/></p>

                <p> Gutzkows Forhold til Menzel var ikke mere det gamle. Han havde nu og da i et
                    Forord eller en Artikel tilladt sig en svag Spøg eller en beskeden Protest
                    overfor sin tidligere Beskytter. Men hertil kom, at han af praktiske Grunde
                    allerede i længere Tid havde været Menzel en Torn i Øjet. Ved Udgivelsen af det
                    litterære Tillæg til Bladet <bibl>Phoenix</bibl> i Frankfurt gjorde han
                        <bibl>Litteraturbladet</bibl> en farlig Concurrence. Men værre var det, at
                    der efterhaanden havde udviklet sig en venskabelig Brevvexling mellem ham og den
                    nu opskydende Litteraturs ledende Mænd som Laube, Wienbarg, Mundt osv. og at
                    disse stod i Begreb med at bemægtige sig snart alle vigtigere litterære Organer
                    i Berlin, Leipzig, Frankfurt og Hamburg. Da Gutzkow og Wienbarg endelig i
                    Sommeren 1835 traadte frem med en Subskriptionsindbydelse til en stor litterær
                    Bevue i Stil med <bibl>Revue des deux mondes</bibl> og havde næsten alle
                    Tysklands mest ansete litterære Navne paa Listen over deres Medarbejdere,
                    deriblandt Universitetsprofessorer som Boeckh, indflydelsesrige Skribenter som
                    Varnhagen, ikke at tale om et Talent som Borne og et Geni som Heine — saa følte
                    Menzel Nødvendigheden af at slaa et stort Slag.</p>

                <p> Opraabet til Deltagelse i <bibl>Deutsche Revue</bibl> var kommet ud, forfattet
                    af Gutzkow i et naivt pathetisk Blomstersprog om Videnskaben, der fra sine dumpe
                    Sale længtes ud i den frie Natur, om <pb n="339"/> Minervas Fugl, der ikke mere
                    var den lyssky Ugle, men Ørnen, der stirrer ind i Solen osv.</p>

                <p> Istedenfor at holde sig til dette Program, der var uskyldigt og i visse Maader
                    lovende, udgav Menzel i sit Litteraturblad for 11. og 13. September 1835 et
                    Manifest mod de unge Skribenter, som hvis Høvding han betegnede Karl Gutzkow.
                    Det Forsvar for denne sin Handlemaade, han har ført som gammel Mand (i sine
                        <bibl>Denkwürdigkeiten</bibl> S. 304), røber vel utvivlsom Indskrænkethed,
                    men ikke ærlig Overbevisning. For ret at komme Det unge Tysklands
                    verdensborgerlige Tendenser og franske Sympathier tillivs stemplede han det her
                    som <bibl>Le jeune Allemagne</bibl>. Han rettede sit Hovedangreb paa
                        <bibl>Wally</bibl>, af hvilken han rev et Par Steder ud for at vise, at
                    Romanen var lutter Utugt og Gudsbespottelse, og fremstillede saa det rent
                    forsvindende sensuelle Element i Bogen, Sigune-Scenen, som Hovedsagen deri.</p>

                <p> »Kun i Usædelighedens dybeste Skarn, kun i Bordeller, fødes slige atheistiske
                    Anskuelser. De vare gjængse hos det gammelfranske Hofs filosofiske Sykofanter. I
                    Palais-Royal bleve de først oversatte fra Hofsproget paa Jakobinernes Sprog. Hr.
                    Gutzkow har paataget sig at omplante den franske Abeskjændsel, der i Skjøgers
                    Arme bespotter Gud, paany til Tyskland i en Tidsalder, der Gud være lovet er
                    modnere og mandigere end Voltaires Aarhundrede. Dengang allerede strandede
                    Lasten paa <pb n="340"/> vort Folks Sindelag; nu vil den saa meget mindre kunne
                    gjennemtrænge det. Litteraturen vil udstøde den, den offentlige Mening
                    brændemærke den [...] Hvis man vilde lade en saadan Skole for den frækkeste
                    Usædelighed og den raffinerteste Løgn komme op i Tyskland; hvis ikke alle
                    Nationens Ædle erklære sig imod den; hvis tyske Forlæggere ikke se sig for, men
                    vove at falbyde saadan Gift og rose deres Varer, saa faa vi snart skjønne
                    Frugter deraf at se [...] Men jeg vil sætte min Fod i Eders Dynd, skjønt jeg vel
                    véd, at jeg besudler mig derved. Jeg vil knuse Hovedet paa den Slange, der
                    varmer sig i Vellystens Gjødning [...] Saa længe jeg lever, skulle slige
                    Skjændigheder ikke ustraffede vanære den tyske Litteratur [...]«</p>

                <p> Og som praktisk Journalist nøjedes Menzel ikke med Skribentens Sigen en Ting én
                    Gang for alle; han gjentog sine Beskyldninger i Nummer efter Nummer af sit Blad
                    med bestandigt stærkere Eftertryk, grovere Ord, giftigere Sigtelser, og stadigt
                    rettede han bestemtere sin Appel til Staten om at gribe ind med dens Magt,
                    medens det endnu var Tid.</p>

                <p> Den 26. Oktober skrev han bl. A .: »Jeg véd, at deres Krig mod Kristendommen,
                    mod Moralen, mod Ægteskabet ikke betyder mere end unge Eglers Krig mod den gamle
                    Sol. Men af en Gnist kan opstaa en Brand [...] Over den nye litterære Domstol,
                    de ville grunde i Frankfurt, <pb n="341"/> troner istedenfor Retfærdigheden
                    Venus vulgivaga 8...] aldrig ville disse Mennesker, der kun tro paa Kjødet,
                    disse Smudsets Præster, tilgive en Skribent, at han er renere end de [...] Og
                    kan man i denne Tid roligt se paa, at de prædike Franskhed i Ord og Gjerning for
                    os? Under den franske Republikanismes Maske indfører denne nye Frankfurter
                    Smæde- og Skjændselsskole en frygtelig Utugt. Kjødet, den frie Sanselighed,
                    Ophævelsen af Ægteskabet er deres Løsen, og de skrive ikke blot selv obscøne
                    Bøger, men varme ogsaa de gamle op paany [...] Man slutter sig tildels til
                    Saint-Simon og forkynder en endmere udsvævende Republikanisme uden Dyd, en
                    Hetære-Republik i største Stil [...] Endnu tilhøre disse Grundsætninger kun
                    Litteraturens snevrere, aristokratiske Kredse [...] Men hvem smigrer disse
                    Lærdomme uden Bestialiteten og Rovlysten, der endnu slumre, men er lette at
                    vække i de store Hovedstæder og Fabrikbyer med deres Forvorpenheds Smuds- og
                    Brændevinshuler.«</p>

                <p> Den 11. November retter Menzel sit Angiveri direkte mod de preussiske
                    Universitetsprofessorer, der have været ubesindige nok til at love Gutzkow deres
                    Medarbejderskab ved hans Revue: »Er Universiteterne ikke Statsanstalter? Gjælder
                    i den preussiske Stat endnu Kristendom, Moral, Ægteskab? Man har saa ofte hørt
                    om den i Preussen fremherskende sædeligt-religiøse og kon<pb n="342"/> servative
                    Aand. Skal nu de bekjendteste Professorer i Berlin, Königsberg, Halle løbe i
                    Hælene paa en smudsig Marat, der bogstaveligt som den gamle kun prædiker »det
                    henrykkende Øjebliks« Sakramente og en Republik af Sansculotter og Sanschemiser,
                    og med ham rase mod Kristendom, Sædelighed, Ægteskab, Familie, Skamfølelse, mod
                    Gud og Udødelighed, mod tysk Nationalitet og det Bestaaende?« Og han sluttede
                    sine Udfald med at betegne de gode Germanere Gutzkow, Wienbarg, Mundt, Laube,
                    Kühne paa Grund af deres formentlige Tilslutning til Börne eller Heine som et
                    jødisk Parti; det unge Tyskland var egentlig et ungt Palæstina.</p>

                <p> Som Følge af denne Denunciation blev Karl Gutzkow sat under Anklage for
                    Gudsbespottelse og Skildring af utugtige Gjenstande, og Menzel var uhæderlig nok
                    til, medens Gutzkow sad i Varetægtsarrest og Processen blev ført, vedblivende at
                    ophidse den offentlige Mening imod ham. Han blev dog i Mannheim kun dømt til ti
                    Ugers Fængsel for Angreb paa de i Baden existerende Religionssamfund.</p>

                <p> Men Angsten for revolutionære Bevægelser, til hvilke jo efter Menzels Paastand
                    det unge Tysklands Lærdomme maatte føre, satte selve det tyske Forbund i
                    Bevægelse, og den 10. December 1835 fattede Forbundsdagen en Beslutning, som gik
                    ud paa intet mindre end at tilintetgjøre den <pb n="343"/> hele Gruppe af yngre
                    og ældre Skribenter, som her sammenfattedes under Betegnelsen Det unge Tyskland.
                    Det hedder heri: »Efter at der i Tyskland i den nyere Tid, senest under
                    Benævnelsen Det unge Tyskland eller Den unge Litteratur, har dannet sig en
                    litterær Skole, hvis Bestræbelser gaa ud paa i belletristiske, for alle Klasser
                    af Læsere tilgjængelige Skrifter paa den frækkeste Maade at angribe den
                    kristelige Religion, at nedsætte de bestaaende sociale Forhold og nedbryde al
                    Tugt og Sædelighed, saa har den tyske Forbundsregering [...] forenet sig om
                    efterfølgende Bestemmelser: 1) Samtlige tyske Regeringer overtage den
                    Forpligtelse at bringe Straffe- og Politilovene i deres Lande saavel som
                    Forskrifterne mod Pressens Misbrug i disses fulde Strenghed til Anvendelse mod
                    Forfatterne, Forlæggerne, Trykkerne og Udbrederne af Skrifter, der tilhøre den
                    under Betegnelsen Det unge Tyskland eller Den unge Litteratur bekjendte
                    litterære Skole, til hvilken navnlig høre Heinrich Heine, Karl Gutzkow, Heinrich
                    Laube, Ludolf Wienbarg og Theodor Mundt, ligesom ogsaa med alle lovlige Midler
                    at forhindre enhver Udbredelse af deres Skrifter, det være sig gjennem
                    Boghandelen, Lejebibliotheker eller paa anden Maade« osv. osv.</p>

                <p> Saaledes traadte Benævnelsen Det unge Tyskland for første Gang frem for den
                    store Offentlighed. Den tyske Politi-Forbundsstat var det, der <pb n="344"/> som
                    kritisk Autoritet henførte en Gruppe navngivne Mænd til en saakaldt usædelig og
                    ødelæggende «Skole», og det paa Angivelse af en enkelt hadefuld Konkurrent.</p>

                <p> Menzel fik samme Betydning overfor det unge Tyskland som Southey i sin Tid havde
                    havt overfor »den sataniske Skole« i den engelske Litteratur, alias Byron og
                    Shelley, eller som Katkóf i den russiske Litteratur en Menneskealder senere fik
                    overfor »den landsforræderske Skole« ↄ: Herzen, Ogarev og Bakunin. I bevægede
                    Tidsaldre er Angiveren et saa nødvendigt Modstykke til Forgrundsfigurerne som i
                    gamle Tragedier Misunderen og Spionen til Helten.</p>
            </div>
            <div>
                <head>XXII. [Gutzkow, Laube, Mundt]</head>

                <p> Forbundsraadets Beslutning om Undertrykkelse af det unge Tysklands Skrifter
                    kvalte ikke blot i Fødselen deu lovede <bibl>Deutsche Revue</bibl>, men ogsaa
                    Mundts <bibl>Literarischer Zodiacus</bibl>, der udgaves i Leipzig, og Laube’s
                        <bibl>Mitternachtszeitung</bibl>, der udkom i Braunschweig. Mundt havde
                    forgjæves med en forsigtig Mands hele Tapperhed skyndt sig med strax efter
                    Menzels første Angreb paa Gutzkow og hans Venner at bringe en Række skarpe
                    Artikler mod Heine, Gutzkow og Wienbarg. Det nyttede ham Intet.</p>

                <p> I den nærmest følgende Tid saa det ud, som <pb n="345"/> var Meningen med
                    Forbundsbeslutningen den, ikke blot at ramme Alt, hvad de banlyste Forfattere
                    hidtil havde skrevet, men ogsaa Alt, hvad de i Fremtiden maatte ville udgive.
                    Saaledes hed det udtrykkeligt i et preussisk Ministerialreskript af 11. December
                    1835 at «hvad H. Heine’s <emph>fremtidige</emph> litterære Frembringelser
                    angaar, de være udkomne hvor og i hvad Sprog det maatte være, saa var de
                    underkastede samme Bestemmelser som Gutzkows, Wienbargs, Laube’s og Mundt’s
                    Skrifter. Ja man gik ikke alene ud paa at faa de nævnte Forfattere til at
                    forstumme, men forbød — som i Rusland, naar Regjeringen dér vil Nogen tillivs —
                    at nævne deres Navne paa Tryk, var det end for at udtale sig nedsættende om dem.
                    Mundts Navn blev derfor strøget af Listen paa Medarbejderne af <bibl>Berliner
                        Jahrbücher für wissenschaftliche Kritik</bibl>, og i Avertissementerne om
                    Varnhagens og Mundts Udgave af Knebels litterære Efterladenskaber turde kun
                    Varnhagen nævnes som Udgiver.</p>

                <p>Særligt strenge Forholdsregler greb man samtidigt til imod den udenlandske
                    Presse. Nogle faa uskyldige engelske og franske Blade bleve tilladte. Mod de
                    øvrige greb man den Udvej at fordre Postpengene for dem betalte som for Breve,
                    hvorved Prisen for enhver Avis blev mindst 500 Thaler aarligt<note>A.
                        Strodtmann: <bibl>H. Heine’s Leben und Werke</bibl>. 1874. II. 174
                        ff.</note>
                    <pb n="346"/></p>

                <p> Det unge Tysklands ledende Mænd var saaledes af Regjeringen blevne stillede
                    overfor det Tvangsvalg enten ubetinget at forstumme og i stille Trods se Tiden
                    an, eller ogsaa at kalde deres Fortid tilbage, give ydmygende Løfter med Hensyn
                    til deres Fremtid og saaledes tilkjøbe sig andre Vilkaar. Det kan ikke undre
                    Nogen, der har gjort Erfaringer med Hensyn til Gjennemsnitsmandhaftigheden i den
                    litterære Verden, at saare faa bestode Prøven og at omvendt deres Tal var stort,
                    som greb den sidste Udvej. Hverken Heine, Wienbarg eller Gutzkow gave Kjøb;
                    iøvrigt florerede, som det var at vente, saare megen Ynkelighed. I Skarevis
                    havde de unge Skribenter pukket paa deres filosofisk revolutionære, politisk
                    oppositionelle Ideer. Nu skyndte de sig at godtgjøre deres filosofiske Tamhed,
                    deres politiske Uskadelighed. Det havde været et Hædersnavn, dette Navn Det unge
                    Tyskland. Nu, da de, der bar det, saa sig stillede under Politiets specielle
                    Opsigt, nu vilde Ingen mere kjendes derved; nu paastod hver enkelt, at han
                    idetmindste hørte ikke dertil, og havde han nogensinde gjort det, saa var det en
                    gammel død Historie og han var siden den Tid bleven en rigtig pæn Mand. Det
                    viste sig her som saa tidt, at den moderne lærde Opdragelse blot meddeler løse
                    Kundskaber, ikke optugter Karakterer, og sjældnest endda blandt det skrivende
                    Folk.</p>

                <p> August Lewald, som i Et og Alt tilhørte <pb n="347"/> Gruppen, fik Forbudet mod
                    sit Tidsskrift <bibl>Europa</bibl> hævet ved at afgive en Erklæring om aldrig at
                    have ladet Noget trykke, der stred imod Staten, Religionen og Sæderne, saa hvis
                    det unge Tysklands Tendenser gik ud derpaa, kunde han ikke være kompromitteret
                    ved dem. Eduard Duller, der som Gutzkows Medredaktør havde udgivet Bladet
                        <bibl>Phoenix</bibl>, fraskrev sig offentligt enhver Sympathi med det unge
                    Tysklands Bestræbelser og sagde sig løs fra sin tidligere Medarbejders hele
                    Retning. Theodor Mundt afgav den Erklæring, at »den fabrikerede Kategori« Det
                    unge Tyskland altid havde været ham fremmed, da det lod sig forudsé, at en
                    saadan Benævnelse før eller senere vilde blive et litterært Øgenavn (Ekelname),
                    ja i Tilegnelsen af sit nye Tidsskrift <bibl>Dioskuren fur Wissenschaft und
                        Kunst</bibl> betonede han, at det her overfor de sidste Tiders litterære
                    Udskejelser gjaldt om at lægge en Overbevisning for Dagen, »i hvilken der ikke
                    fandtes nogetsomhelst Nedbrydende« (worin nichts Verheerendes wuchert).</p>

                <p> Spagest bar dog maaske Heinrich Laube sig ad, han, som havde været den
                    ugenerteste, mest udæskende af de Unge, han, hvem Heine med en Vending, der nu
                    blev latterlig, havde kaldt »en af hine Fægtere, der dø paa Arenaen«. I
                        <bibl>A11gemeine Zeitung</bibl> afgav han først en Erklæring, der gik ud
                    paa, at han ved at love Dr. Gutzkow Bidrag til den nye Revue aldrig havde villet
                    fremme <pb n="348"/> Tendenser hos det saakaldte unge Tyskland, som gik ud paa
                    at angribe den bestaaende Civilisation, endsige forstyrre eller true den.
                    Tværtimod han havde fra først af tilkjendegivet, at en egentlig solidarisk
                    Deltagen ikke passede for ham.</p>

                <p> Og Nytaarsdag 1836 skrev han i Programmet til sin
                        <bibl>Mitternachtszeitung</bibl>, som han opnaaede Retten til at udgive mod
                    ikke med sit Navn at figurere som Redaktør, at han var bleven en Anden,
                    Litteraturen var ham ikke mere et Udtryk for politiske Ønsker, han vilde ikke
                    tage Parti i Øjeblikkets litterære Kampe, ikke i »Skandalen, der tumler sig med
                    uredt Haar og uvaskede Hænder«; nej han havde allerede længe tænkt paa at danne
                    »en nyromantisk Skole«, og han vilde ingen opløsende, ødelæggende Elementer have
                    med deri. Det gjaldt om at fremme det Bestaaende, ikke erklære det Krig. Han
                    vilde vel ikke slutte sig til Menzel [dog ikke!] men kunde heller ikke gaa med
                    de Angrebne, det saakaldte unge Tyskland osv. Han, som havde været den kaadeste,
                    viste sig som den behændigste af alle til paa Stedet at gjøre helt Omkring.</p>

                <p> Som det var at vente bragte Bladene nu desuden Dag for Dag nye Erklæringer fra
                    alle de preussiske Universitetsprofessorer, der havde været uforsigtige nok til
                    at love Medarbejden ved Deutsche Revue. En efter En rensede Ulrici, Eduard Gans,
                    Hotho, Rosenkranz og Trendelenburg, Hegelianere <pb n="349"/> og
                    Antihegelianere, sig for al Medskyld. Embedsmandssjælen i dem fortrød. De
                    kappedes om at lægge Gutzkow saa langt fra sig som muligt.</p>

                <p> Heine, der ikke var af dem, som i en snever Vending tabe Modet eller Hovedet, og
                    som dels paa Grund af sit Ry, dels paa Grund af den personlige Sikkerhed, hans
                    Ophold i Udlandet gav ham, kunde tage sig Banstraalen lettere end de andre,
                    svarede paa det Forbud, der ramte hans Skrifter, med en Skrivelse af 28. Januar
                    1836 rettet til Forbundsdagen og holdt i en højtidelig Stil, over hvilken han
                    strax efter privat i et vittigt Brev til sin Forlægger gjør sig lystig. Han
                    udtaler her sin Forbauselse over at være bleven dømt uden Forhør og uden at have
                    havt Lejlighed til noget forudgaaende Forsvar, og foreholder Forbundsdagen, at
                    saaledes bar ikke det hellige romerske Rige sig ad overfor Martin Luther, med
                    hvem han vel ingenlunde sammenligner sig, »men Eleven beraaber sig gjerne paa
                    Mesteren«. Hvad han vil nedlægge Protest imod, er dog især det, at Nogen skal
                    anse hans nødtvungne Taushed nu (som han naturligvis i stille Sind var fast
                    besluttet paa snarest at bryde) for en Indrømmen af strafværdige Tendenser eller
                    endog for en Fornegten af hans tidligere Skrifter. — Til Laube, hvis Holdning da
                    endnu ikke var ham bekjendt, skrev han samtidigt, at man i det politiske
                    Spørgsmaal foreløbigt kunde gjøre saa mange Indrømmelser, det skulde være, <pb
                        n="350"/> da de politiske Former var ligegyldige, saa længe Kampen om de
                    højeste Livsprinciper var uafgjort, men at paa den frie Diskussion om Religion
                    og Moral maatte de holde, da det ellers var ude med al protestantisk
                    Tænkefrihed. Vi have set, at Laube, da det nu var nødvendigt at stikke Piben
                    ind, foretrak at stikke alle Piberne, politiske, religiøse og moralske, ind paa
                    én Gang.</p>

                <p> En lille Trøst for de af Angiveriet Ramte var det, at Angiveren ikke døde i
                    Synden. Heine skrev <bibl>Ueber den Denuncianten</bibl> og Börne <bibl>Menzel
                        der Franzosenfresser</bibl>, der med Rette anses for hans vittigste og
                    tillige mest hjertevarme Skrift.</p>

                <p> Værst for Menzel var dog Heines Angreb, fordi denne med hele sin tigeragtige
                    Kraft kastede sig over ham, saa der ikke blev mere tilbage af ham end en
                    latterlig Byldt.</p>

                <p> Heine viser, hvor godt Menzel har passet Tiden til sit Angiveri, en Tid, da
                    Bevægelsespartiets Høvdinge dels var landflygtige, dels forstummede, dels sad
                    godt gjemte bag Slaa og Gitter. Han blotter Hykleriet hos Menzel, der, saalænge
                    han selv var i Kompagni med Gutzkow, i kummerfuld Taushed var Vidne til den
                    Livsfare, hvori Kristendommen svævede. Han vil ingenlunde negte ham »en vis
                    legemlig Moralitet«: Dyden kan nemlig Enhver øve alene, men til Lasten udfordres
                    altid to Ogsaa bliver Hr. Menzel paa det mest Glimrende understøttet af sit
                    Ydre, saasnart han vil fly Lasten. <pb n="351"/> Heine har en altfor fordelagtig
                    Mening om Lastens gode Smag til at kunne tro, den vilde løbe efter en Menzel.
                    Den stakkels Goethe var i den Henseende ikke saa heldigt begavet. Hvad Menzels
                    Politik angaar, tør Heine ikke tale om den [...] af Politik. Og hvad hans
                    Privatmenneskeliv angaar — der staar som ved en Trykfejl: Privatschelmenleben —
                    kan han heller ikke udelade sig om det allerede af Mangel paa Plads.</p>

                <p> Heine har aldrig skrevet noget paa en Gang saa Grovt og saa
                    Tilintetgjørende.</p>

                <p> Hvorledes gik det imidlertid Gutzkow, der saa ung, 24 Aar gammel, var bleven en
                    Art Midtpunkt for de litterære Begivenheder og mod hvem »Filisterhærens Goliath«
                    havde rejst sig? Han var i første Øjeblik overrasket og nedslaaet; han gjorde
                    den første lærerige Livserfaring. Hans Synd var den at have udtalt sig naivt og
                    oprigtigt i en middelmaadig Roman, og nu saa han sig pludselig udskreget som en
                    Samfundspest, spottet af sine Fjender, forladt og fornegtet af sine Venner.
                    Rolig lod han sig sammenligne med de Mænd, der havde forberedt Jan van Leydens
                    Grueligheder i Münster, Ejendomsfordelingen og Ægteskabet med med tolv Kvinder
                    paa én Gang. Han var uerfaren nok til at se Retsforhandlingerne imøde med
                    Forestillinger om Sejr, og da man i Mannlieim arre­ sterede ham, var det ham en
                    Lise at betræde Fængslet. Her var han fri for Avisernes Katte<pb n="352"/>
                    musik, her hørte han kun den stille Piben af Musene, der parvis løb over hans
                    Seng. Et fredeligt Liv, et Liv i uafbrudt, stilfærdig Frembringen aabnede sig
                    for ham. Han skrev sin Roman <bibl>Seraphine</bibl> og et Arbejde
                        <bibl>Philosophie der That und des Ereignisses</bibl>, en Art Kritik af
                    Hegels Historiens Filosofi. Han kom ud at Fængslet og tog med Fasthed, om end
                    med større Forsigtighed i Udtrykkene, foreløbigt anonymt, fat paa sin
                    Livsgjerning paany.</p>

                <p> Han havde et Aarstid forinden i Berlin været forelsket i en ung Pige, og det
                    unge Par havde forlovet sig. Men Berliner-Aviserne kaldte ham Gudsfornægter. Den
                    unge Dames Moder var et hysterisk Vrøvl. Den ene Dag omfavnede hun Gutzkow, den
                    anden Dag greb hun en Kjøkkenkniv, truede ham med den og tilraabte sin Datter:
                    Han eller jeg! Altsom det saa mere og mere betænkeligt ud at ville binde sin
                    Fremtid til Gutzkows, blev Moderens milde Dage sjældnere, de umilde hyppigere,
                    og som lydig Datter trak den unge Dame sig tilbage. Denne Begivenhed havde gjort
                    et uhyre Indtryk paa Gutzkows unge Hjærte. Han havde erfaret, hvorledes en
                    Overbevisning, der strider imod Omgivelsernes, ogsaa i det private Liv isolerer,
                    hvorledes den, der trodser Samfundet omkring sig, udsætter sig for at gaa glip
                    ikke blot af Velvære men af Elskovslykke.</p>

                <p> Den Færd, hans Venner nu udviste imod ham, <pb n="353"/> var et Sidestykke.
                    Næppe løsladt af Fængslet mødte han Bebrejdelser og Anklager fra Personer, han
                    tidligere havde lovet litterær Sysselsættelse og der nu ikke blot saa deres
                    Forhaabninger skuffede men sig selv blotstillede som engang beskyttede af
                    ham.</p>

                <p> Af hine første erotiske Skuffelser fremgik en af hans bedste mindre Noveller,
                        <bibl>Sadducæeren fra Amsterdam</bibl>. Og da nu disse tidligste
                    Verdenserfaringer forenede sig med dem, formedes det Stemningsliv i hans Sind,
                    af hvilket mange Aar efter Dramatiseringen af hin Novelle fik Karakter: hans
                    ypperste Drama og vistnok overhovedet ypperste Digterværk <bibl>Uriel
                        Acosta</bibl>.</p>

                <p> Helten deri er en historisk Personlighed, Gabriel, senere Uriel, Acosta f. 1594,
                    en Religionsfilosof af jødisk Afstamning, men hvis Forældre allerede var døbte.
                    Paa Grund af Vantro overfor Kristendommen maatte han flygte fra sit Fødeland
                    Portugal til Holland, hvor han oprindeligt nærmede sig Jøderne, men snart
                    begyndte at udgive Skrifter, der forholdt sig kritisk til de jødiske Dogmer som
                    til de kristelige. Han blev idømt først Pengebøder, saa en vanærende Bod, nemlig
                    den: efter forud skeet Tilbagekaldelse af sine Vildfarelser at lægge sig ned
                    foran Synagogens Tærskel og lade alle de Troende træde ham under Fødder. Efter
                    syv Aars Forfølgelser underkastede han sig denne Bod, men gjorde saa, beskjæmmet
                        <pb n="354"/> og fortvivlet over at have kaldt sine Anskuelser tilbage, (i
                    1647) ved et Pistolskud Ende paa sit Liv. Han var Spinozas Forgjænger og efter
                    Overleveringen hans Lærer.</p>

                <p>
                    <bibl>Sadducæeren fra Amsterdam</bibl> er en lille Novelle i gammeldags Manér, i
                    hvilken de vigtigste af det senere Dramas Hovedpersoner allerede ere skitserede.
                    I Judith, Acosta’s vaklende og tilsidst troløse Elskede, er øjensynligt den
                    ustadige lille Berlinerinde tegnet. Stilen er naiv og svag. Hvor Spinoza
                    indføres, hedder det: »Hun kaldte, og hendes eneste Barn, en syvaars Dreng, ilte
                    sin Onkel imøde, hvem han i Maaneskinnet let kunde kjende. Blotter Eders
                    Hoveder! denne Dreng var Baruch Spinoza.«</p>

                <p> Hvad der har draget Gutzkow som ung til Stoffet, det var øjensynligt dets
                    pathetiske Karakter i Almindelighed, Historien om en af den frie Tankes første
                    Martyrer.</p>

                <p> I vore Dage læse vi et saadant Levnet uden synderlig Sindsbevægelse. De
                    aandeligt Frigjorte vide, at Udviklingen endnu ikke er videre fremskreden, end
                    at de taales. De have i det Stykke Liv, de have bag sig, i den Grad vænnet sig
                    til at høre det fordømme, de vurdere højest, og det lovprise, som de anse for
                    lavt eller forrykt, at intet Stof af denne Art mere gjør Indtryk.</p>

                <p> Men for Slægten fra 1830 i Tyskland var det anderledes. Selv det Punkt, at Uriel
                    Acosta bad om Naade og kaldte tilbage, kjølnede ikke Gutzkows <pb n="355"/>
                    Interesse for ham. Han skriver i Novellen: »Vi som er vante til at leve i et
                    ligesom medfødt, stadigt fortsat Martyrium for vor Overbevisnings Skyld, bør
                    ikke lade os forlede til at bryde Staven over en Mand, der havde Mod til at
                    optræde mod Dogmerne i en fanatisk, intolerant Religion, og som dog kunde være i
                    Stand til at krybe hen imod den Haand, der havde tugtet ham.« Han skildrer
                    Forvirringen i Uriels Sjæl: Troen er som Staven, der leder den Blinde. Bliver
                    Mennesket pludseligt seende, har dets Øjne endnu ingen Øvelse i at skjelne
                    Tingene, mindst Stavens tusindaarige Øvelse i at værne det mod Fald, og saa
                    famler det værre end før.</p>

                <p> Efter at den af Menzel løsladte Storm var bruset hen over Gutzkows Hoved, fik
                    dette Stof nødvendigvis en helt ny Betydning for ham. Ved at gjennemse det fandt
                    han ikke blot, at det indeholdt Muligheder af rent dramatisk Art, men at dets
                    Hovedpunkter stemmede med Hovedpunkter af hans egen Existens: Ogsaa han var jo
                    bleven lyst i Ban og belagt med Interdikt. Ogsaa han var bleven fornegtet efter
                    at være bleven forbandet. Ogsaa han maatte bøde for sine dristige Tanker. Ogsaa
                    ham havde man kastet ned paa den krænkede Kirkes Tærskel, og hele Sværmen var
                    gaaet over ham og havde trampet paa ham.</p>

                <p>Da han endelig i 1846 i Paris under Indtrykket af store Skuespilleres tragiske
                    Spillemaade <pb n="356"/> gav Æmnet dramatisk Form, foretog han nogle
                    Forandringer. Han bævede den kvindelige Hovedfigur for at forøge Stoffets
                    Interesse. Judith er i Tragedien «Uriel Acosta» en Andens Forlovede; Uriel er
                    hendes Lærer. Men da Rabbinerne i højtideligt Optog udtale den skrækkelige
                    Forbandelse over ham, da Alle vige for ham og han bliver alene tilbage paa
                    Scenens ene Side, medens Ordene lyde imod ham:</p>

                <cit>
                    <quote><lg>
                            <l rend="center">Fluch dem Freund,</l>
                            <l>Der Dir im Elend je die Treue hält!</l>
                            <l>Nie giebt sich Dir ein liebend Herz des Weibes,</l>
                        </lg></quote>
                </cit>

                <p>saa skrider Judith tværs over Scenen og stiller sig ved hans Side med det
                    bekjendte, skjønne Udbrud, der ender med Verset:</p>

                <cit>
                    <quote><lg>
                            <l>Er <emph>wird</emph> geliebt! Glaubt besseren Propheten!</l>
                        </lg></quote>
                </cit>

                <p>Fra Novellen tog Gutzkow dernæst en Figur, som dér neppe er antydet, og gjorde af
                    den en uforglemmelig Skikkelse, Dramets ypperste og mest originale: Rabbinernes
                    Ældste, den 90aarige Ben Akiba. Denne Olding har i Grunden kun én afgjørende
                    Replik, som han atter og atter gjentager til Uriel og til de Andre:</p>

                <cit>
                    <quote><lg>
                            <l>Es war alles da.</l>
                        </lg></quote>
                </cit>

                <p>Beundringsværdige Ord! Ben Akiba, det er Alderdommen, som har set det Altsammen
                    før, set Kirken anfægtet, set Kirken sejre; set Tvivlerne og Kjæm<pb n="357"/>
                    perne rejse sig, ydmyges, slaas ned og dø. De Andre tro, at Sligt er nyt; det er
                    altsammen gammelt, det fører ikke til noget. Ben Akiba, det er den dogmatiske
                    Konservatisme i Menneskeskikkelse, Erfaringen, der ryster paa sit tunge Hoved.
                    Hører Ungdommen paa ham, er Selvopgivelse den uundgaaelige Følge.</p>

                <p> Uriel lader sig overtale til at kalde tilbage. Han gjør det for sin Moders og
                    Judiths Skyld. Hans gamle, blinde, troende Moder kommer til ham, og i en Scene,
                    der altid paa Theatret gjør et dybt Indtryk, bevæger hun ham blot ved sin stille
                    Værdighed og store Kjærlighed, uden med et Ord at bønfalde ham om for hendes
                    Skyld at gjøre noget Skridt — til at tilbagekalde og underkaste sig den
                    vanærende Straf. Ved at udsætte sig for den haaber han at tage Stenen fra sin
                    Moders Hjærte og gjøre sig det muligt at vinde Judith til Brud. Men medens han
                    holdes indelukket for at forberede sig til Boden, dør hans Moder og tvinges
                    Judith til Ægteskab med Ben Jochai. Han nedværdiger sig forgjæves. Judith dræber
                    sig med Gift og Uriel, som det historisk skete, med et Pistolskud.</p>

                <p><bibl>Uriel Acosta</bibl> er ved sit Æmne enestaaende i Datidens tyske
                    Litteratur. Det er en Tankefrihedens Tragedie, et Drama, der bærer kraftigere
                    Vidnesbyrd end noget andet om den Tidsalder, af hvilken det fremgik — en Tid rig
                    paa energisk Frihedsstræben og rigere paa Undertrykkelse — og <pb n="358"/> om
                    det unge Tysklands Aand, kjækt fremstormende som den var, men kun altfor
                    tilbøjelig til Frafald og Tilbagekaldelser. Dette Drama er endelig et
                    fuldttonende Vidne om dets Digters hele Art og Talent. Den, der vil sammenligne
                    Gutzkows <bibl>Acosta</bibl> med Heine’s <bibl>Almansor</bibl>, vil sande de
                    ovenfor udtalte Ord, at det unge Tysklands bedste Mænd i deres bedste Øjeblikke
                    lagde en mandig Alvor for Dagen, som ikke findes hos Heine.</p>

                <p><bibl>Uriel Acosta</bibl> har nu i lange Tider været et Yndlingsstykke paa alle
                    tyske Scener. Dets rene Stil, der ved sin Stofbehandling kan minde om Lessings
                        <bibl>Nathan</bibl>, har Sving og Pathos forud for Lessing. Trods adskillige
                    Svagheder — Scenen med Spinoza f. Ex. — er dets dramatiske Bygning fast.</p>

                <p> Stykket er det af Gutzkows Arbejder, der er naaet videst omkring. Det er blevet
                    oversat paa alle slaviske og alle romanske Sprog, desuden paa Engelsk, paa
                    Ungarsk, paa Svensk, er dog saavidt vides endnu ikke udgivet paa Dansk.</p>

                <p> I Tyskland blev <bibl>Uriel Acosta</bibl>, som Gutzkow træffende har sagt, et
                    Slags Barometer for de offentlige Tilstande. Saasnart den kirkelige Reaktion var
                    i Stigen, blev det gjerne forbudt paa en hel Række Scener. Skete et
                    Systemskifte, blev Stykket givet frit. For Østerrig er det betegnende, at det
                    stadig turde gives i Rigets Provinser, medens paa Burgtheatret Konkordatet med
                    Paven stod i <pb n="359"/> Vejen. Til danske Scener er Stykket, som venteligt
                    var, hverken i hine Dage eller senere naaet.</p>

                <p> Efter 1835 skriver Gutzkow ikke mere noget Barnagtigt eller Umodent. Han er fra
                    nu af den store rastløse Arbejder i Litteraturen, en Forsker og Skildrer paa det
                    kritiske Omraade, der formaaede at bringe enhver Fortidsskikkelse eller
                    Samtidsfigur i Forbindelse med Datidens Krav og Problemer, en skarptseende
                    Sondrer af Strømningerne i Tiden, en Psykolog af Rang i Forstaaelsen af den
                    enkelte Karakter. Hans <bibl>Goethe</bibl> (1836) er et tænksomt lille Skrift,
                    nærmest følt som Protest imod Menzel; hans lange Bække af Portraiter
                    (Zeitgenossen, senere Säcularbilder) røbe Evner, der sidenhen kom
                    Romanforfatteren til Gode; hans Levnetsbeskrivelse af Börne (1840) rejser denne
                    det unge Tysklands Stamfader et Æreminde og gjør Front imod Heine, der ved sit
                    ukloge og lidet højsindede Skrift om Börne havde tabt Terrain hos den unge
                    Slægt.</p>

                <p> En særegen Interesse knytter sig til Gutzkows datidige dramatiske Forsøg, fordi
                    han og Laube var de første tyske Skribenter af Rang, der efter Kleists Dage
                    traadte i Forhold til Theatret paany og tilkjæmpede sig en agtet Plads paa
                    Tysklands Scener. Gutzkow begynder tungt med nutildags utilfredsstillende,
                    følsomme Dramer. <bibl>Richard Savage oder der Sohn einer Mutter</bibl> fra 1839
                    er en eneste stor Overspændthed: en genial engelsk Digter, der er voxet op uden
                    at kjende sine Forældre, gjen<pb n="360"/> finder sin Moder i en smuk og
                    glimrende, aristokratisk Verdensdame, der ikke paa nogen Maade vil vide af ham,
                    men fornegter og forjager ham. Hele Stykket fyldes af hans frugtesløse Forsøg
                    paa at vinde denne Moders kolde Hjerte. <bibl>Werner oder Herz und Welt</bibl>
                    fra 1840 er et borgerligt rørende Skuespil, der drejer sig om den hos Gutzkow
                    oftere varierede Kamp i Mandens Hjerte mellem en ældre Kjærlighed og en ny
                    Forbindelse. Heinrich Werner har ladet sig adoptere og adle under Navnet von
                    Jordan, og har forladt en fattig men henrivende ung Pige for at ægte en Dame af
                    Stand. Men i sine nye, rige Forhold savner han sin borgerlige Ungdoms rolige
                    Studieliv og især sin tidligere Forlovede, ved hvem hans Hjerte endnu hænger. Da
                    træffer han pludseligt hende, Marie Winter, i sit eget Hus, hvor hun er bleven
                    antaget som Opdragerinde. Efter at han i nogen Tid har vaklet mellem sin Hustru
                    og den unge Pige, som det er hans Forsæt kun at elske platonisk, men som han i
                    Virkeligheden elsker langt højere end noget andet Væsen, kommer det til en
                    huslig Krise. Hustruen pukker paa sin Ret, en Ret, der afvises af Heinrich. Hans
                    Moral er en højere, friere end hendes, medens hun »gruer for hans
                    Grundsætninger«. Endelig overhugges Knuden ved en deus ex machina, idet en ung
                    Ven af Heinrich bliver enig med Marie om at de, for at det engang bestaaende
                    Ægteskab ikke yderligere skal nedbrydes, ville gifte sig med <pb n="361"/>
                    hinanden. Som man ser, er her Spidsen brudt af det tragiske Motiv.</p>

                <p> Først med <bibl>Zopf und Schwert</bibl> fra 1843 naaede Gutzkow til at skrive et
                    Skuespil, der med en vis Fornøjelse lader sig se. Stykket har holdt sig paa
                    tyske Scener, medens det aldrig har kunnet faa fast Fod udenfor Tyskland, fordi
                    det er en Art Nationaldrama. Der banker en Preussers Hjerte deri. Det er
                    Friedrich Wilhelm I og Forholdene ved hans Hof, som Gutzkow har villet
                    fremstille i et historisk Lystspil som de, hvormed Scribe i Datiden gjorde saa
                    megen Lykke. Saa overfladisk som hos Scribe er dog den historiske Opfattelse
                    ingenlunde her. Gutzkow har havt Sans baade for de værdifulde og for de
                    humoristiske Sider af den gjærrige Familietyrans og spartansk strenge Monarks
                    Karakter. Men allerede Lystspilformen gjorde en virkelig Fordybelse i
                    Preusserkongens Væsen umulig. Og desuden laa det ikke for Gutzkow, endnu mindre
                    for Laube, at grave i de historiske Karakterer og Situationer til de stødte paa
                    den historiske Sandhed i dens Modsætning til al Vedtægt. De brugte kun det
                    Historiske som Vehikel for en mere eller mindre sindrigt slynget Handling. Man
                    behøver derfor kun at tage de første Bind af Carlyle’s <bibl>Frederik den
                        Store</bibl> i Haanden for at møde et saa meget mægtigere og mere gribende
                    Billed af den barokke Preusserkonge med de lange Grenaderer, at Gutzkows i
                        Sammen<pb n="362"/> ligning svinder ind til en afdæmpet Spøg. Og man behøver
                    kun at blade i Heltinden, Wilhelmine af Baireuths Memoirer for at se, der i
                    Forholdet mellem Faderen og hende ikke var Rum for noget Lystspil. Lader man
                    imidlertid Tanken paa det virkeligt Stedfundne fare, saa har man her for sig et
                    vakkert Intriguestykke med en vis historisk Kolorit, der nødvendigvis maa bevare
                    en Affektionsværdi for preussisk sindede Tilskuere. <bibl>Zopf und
                        Schwert</bibl> er et Slags spøgefuldt Pendant til Kleist’s alvorlige
                        <bibl>Prinz von Homburg</bibl>.</p>

                <p> Af Gutzkows øvrige Dramer fra Fyrrerne er «Das Urbild des Tartüffe» det, som har
                    gjort mest Lykke, men det er et saare overvurderet Arbejd. Meget nydeligt er
                    derimod det fordringsløse Lejlighedsskuespil <bibl>Der Königslieutenant</bibl>,
                    som behandler Goethe i halvvoxen Alder og som blev skrevet til hans
                    Hundredaarsfest.</p>

                <p> Udenfor dette Skrifts Ramme falde de enorme kulturhistoriske Romaner <bibl>Die
                        Ritter des Geistes</bibl>, <bibl>Der Zauberer von Rom</bibl> o. fl. som
                    Gutzkow forfattede i Reaktionsperioden efter 1848 og som i saa høj Grad
                    befæstede hans Herredømme over Datidens Menneskers Sind. De er Forbillederne for
                    den senere lange Række af Spielhagenske Romaner.</p>

                <p> Næst Gutzkow staar Heinrich Laube som den nye Gruppes betydeligste Mand. Laube
                    (født i Sprottau i Schlesien 1806) er et tydeligt Fysiognomi og et frisk,
                    ufortrødent Talent med strøm<pb n="363"/> mende verve, med Sans for hvad der
                    virker og tager sig ud, med Evne til let, men i de fleste Tilfælde tilstrækkelig
                    Karakteristik og fra først af med mange dristige Andenhaandstanker uden Dybde.
                    Han er ikke uden Følelse, ikke helt uden Alvor, men dog mest ejendommelig ved et
                    rask, energisk, praktisk Naturel. Han havde fra 1826 af studeret Theologi i
                    Halle og Breslau og havde fra 1832 af begyndt en journalistisk Virksomhed i
                    Leipzig. Der var i hans upedantiske Skrivemaade som i hans ydre Optræden noget,
                    der synes at tyde paa slavisk Blod i hans Aarer. Han yndede som Bursch at gaa i
                    polske Snorefrakker, at opfinde geniale Huer og Kapper, og han skrev med en
                    Flothed og Voldsomhed, med en umoden Naturlighed og med en Mangel paa
                    Grundighed, der ikke mindede om den tyske Skole. Hans Blod var hedt og løb let;
                    hans Temperament var sangvinsk-cholerisk uden nogen Afskygning af Melankoli.</p>

                <p> Som Medlem af et Burschenshaft og fordi han altfor ligefrem havde tilkjendegivet
                    sin Sympathi for Julirevolutionen og dens Eftervirkninger i Tyskland blev han i
                    1834 udvist af Sachsen og sat ni Maaneder i Fængsel i Berlin. Han har skildret
                    sin Fængselstid direkte i Indledningen til sit Drama <bibl>Monaldeschi</bibl> —
                    Ensformigheden i hin underskjønne Sommer 1834, Indespærringen uden en Bog, med
                    et Bord, en Skammel, en Seng, en Lerkrukke med Vand og et Natbord med
                    Blikredskaber. Indirekte <pb n="364"/> og mere gribende har han malt denne Tid i
                    tredje Del af <bibl>Das junge Europa</bibl>, hvor Valerius paa møjsomt tilranede
                    Papirstumper nedskriver sine Indtryk under det lange Ophold i et preussisk
                    Fængsel.</p>

                <p> For billigt at bedømme hans Optræden efter Forbundsraadets Interdikt af hans
                    Skrifter som hørende Det unge Tyskland til, maa man betænke, at dette Slag ramte
                    ham lige efter hans Løsladelse, og at han, trods sin ængstelige Forsigtighed
                    overfor denne Kjendelse, i 1837, kort efter sit Giftermaal, for Deltagelse i
                    Burschenschafternes Bestræbelser blev idømt en ny Fængselsstraf. Denne Gang var
                    Straffen mild. Øjensynligt paa Grund af Fyrst Pückler-Muskau’s Protektion blev
                    Laube dømt til at afsone sin Brøde i et Jagthus paa Muskau. For en Celle fik han
                    en Sal; istedenfor et Vindve under Loftet otte Vinduer, der aabnede sig mod tre
                    Himmelegne. Ja endog en kort Spadseretur i den verdensberømte Park blev ham
                    dagligt tilladt. Han kunde læse og skrive saa meget han vilde; hans Hustru delte
                    hans Fængsel med ham. Fra da af optræder han politisk yderst moderat, ja da han
                    i 1848 vælges ind i den tyske Nationalforsamling, slutter han sig ikke til det
                    republikanske men til det »arvekejserlige« Parti.</p>

                <p> Laube begynder i Litteraturen som en Elev af Heine. Hans
                        <bibl>Reisenovellen</bibl> (en lang Række Bind) er direkte Afledninger af
                        <bibl>Reisebilder</bibl>; men særegent for ham er det, at Paavirkningen fra
                        <pb n="365"/> Heine stadigt krydses med Paavirkning af Heinse. Fra Heine
                    tager han Stilens Kaadhed og Esprit, fra Heine stammer tildels ogsaa det hos ham
                    undertiden ret ubehagelige personlige Lapseri; men fra Wilhelm Heinse, som han i
                    højeste Maade beundrede og hvis Værker han udgav, stammer den uforblommede
                    Sanselighed, der er en formelig Kultus af Kvindens ydre Skjønhed, og som altid
                    tager Munden fuld. Kun at denne Dyrkelse af kvindelige Former og Farver, dette
                    Sværmeri for det Kjødelige hos Heinse er mere oprindeligt, mere naivt
                    bakkantisk, mere oprigtigt religiøst, medens man hos Laube stundum saares af en
                    vis Raahed, stundum føler Tilbøjeligheden til at ærgre den gode Borger, stundum
                    stødes af en Art næsten personligt Praleri med Kvindebetvinger-Evner.</p>

                <p> Da Laube som gammel Mand begyndte at udgive sine Ungdomsskrifter paany, blev den
                    nye Slægt forbauset over Smagløsheder hos ham, som nogle og fyrretyve Aar
                    tidligere havde tiltalt Datidens Ungdom, og mangen En istemmede da den strenge
                    Dom, som Emil Kuh kort forinden havde fældet i det Afsnit om Det unge Tyskland,
                    som findes i hans Værk om Hebbel. Men det er ubilligt over nogle grove og
                    taktløse Enkeltheder at overse Helhedspræget i denne Produktion.</p>

                <p> I <bibl>Reisenovellerne</bibl> er der, saa rask de end er nedskrevne, lidet
                    Originalt. Allerede Afsnittet <bibl>Leipzig</bibl> med dets franske Sympathier
                    og dets <pb n="366"/> Ærefrygt for Napoleon er altfor stærkt paavirket af
                        <bibl>Reisebilder</bibl>. Ogsaa Laube vil have set den store Kejser som
                    Barn, men er dog ikke sikrere derpaa end at han lader det henstaa som uafgjort,
                    om Synet var Drøm eller Virkelighed; ogsaa Laube har (i Kavalleristen Gardy) sin
                    Tambour Legrand.</p>

                <p>Men vil man have det fulde Indtryk af Laube’s Ungdomsvæsen, bør man gjennemlæse
                    hans Roman <bibl>Det unge Europa</bibl> (4 Bind, 1833— 37). Et stort Stykke af
                    hans Udvikling ligger overskueligt for En i denne, nu ikke med Urette glemte,
                    Bog, som kun for Historikeren bevarer en levende Interesse. Dens tre Dele:
                    Poeterne, Krigerne og Borgerne er Arbejder af højst forskjellig Art og
                    Værdi.</p>

                <p> Den første Del staar helt under Paavirkning af Heinses <bibl>Ardinghello</bibl>.
                    Det er en Prosahymne til Kvindens Skjønhed og Kjærlighedens Frihed. Formen er
                    svært gammeldags. Man maa arbejde sig igjennem en Koman i Breve, der omspænder
                    mindst en halv Snes Personers erotiske Skjæbner. Men Totalindtrykket er det af
                    unge livslystne, livskraftige Mænds stormende, begejstrede Attraa, af unge,
                    dristige eller ømme, Kvinders resolute Hengivelse, af en Slægt, i hvis Aarer
                    gløder en Frihedstrang, politisk, social, erotisk, der sprænger alle Former og
                    alle Vedtægter. Vi faa et Indblik i en digtet, romantisk Verden, Laubes
                    Ungdomsdrømmes, hvor der er mange Kræfter, megen ubunden Livsfylde og lutter
                    Illusioner om Verdens<pb n="367"/> fornyelse gjennem Revolutioner af forskjellig
                    Art. Det er en Roman om skjønne mandlige og kvindelige Legemer og Sjæle, hvis
                    Væsen er Oprør mod Kristendom og Ægteskab.</p>

                <p> Mellem første og anden Del er øjensynligt en ikke ringe Forandring foregaaet med
                    Forfatterens Sindelag. Imellem dem falder lians Indtryk af Reaktionens Styrke;
                    mellem dem synes han modnet til Mand. Medens man i første Del neppe kunde holde
                    Personerne ude fra hverandre — Mændene adskilte sig kun ved det mere eller
                    mindre ubændige, erotiske og regeltrodsende Temperament, Kvinderne kun ved
                    Uensartetheden af deres legemlige Yndigheder — føres vi i anden Del ind i en
                    Verden, hvor man har reelle Frihedsformaal af national og politisk Art.
                    Brevformen er her opgivet og der forekommer forholdsvis faa Personer.</p>

                <p> Det er den polske Opstand som skildres, idet Valerius, en af Hovedpersonerne fra
                    første Del, af almindelig Frihedsbegejstring gjør den med. Selve Stoffet har en
                    vis Interesse, om end hist og her altfor meget blot Historisk er optaget.
                    Polakkerne som Folk er skildrede med Blik for deres Ejendommeligheder, upartisk
                    og sikkert: den levende Nationalfølelse hos Høje og Lave, Adelens Fordomme og
                    Tyranni, Menigmands Vildhed og Kraft træder frem som alt dette spejler sig i den
                    tyske Frivilliges Sind. Den Mistillid, han som Fremmed møder, den Mangel paa
                    Frisind hos Frihedsmændene, <pb n="368"/> som han iagttager overfor sin Ven, en
                    polsk Officer af jødisk Afstamning, lader ham miste stedse flere Illusioner om
                    den gyldne Fremtid, der vil opstaa for Europa i Julirevolutionens Følge. Gjennem
                    Bogen drager sig tragiske Stemninger: Vi se hvorledes Polakkernes Opsving
                    foregaar til ingen Nytte og skjæbnebestemt ender med det knusende Nederlag, og
                    vi se hvorledes den unge Jøde Joel trods al sin tapre Stræben efter paa
                    Valpladsene at opnaa Ligeberettigelse med sine aristokratiske Landsmænd aldrig
                    formaar at hæve sig op af sin Stilling som det polske Samfunds Paria. Hans
                    Elskede tør ikke tænke paa at række ham sin Haand; selv en simpel Bonde forsmaar
                    hans Deltagelse. Da Oprøret er tilintetgjort, lægger han i Fortvivlelse
                    Uniformen bort for som Sjakkerjøde at vandre fra By til By. De Kristne forstøde
                    ham, Jøderne har han selv længst ved sit Forbund med de Kristne stødt fra sig,
                    Menneskerettigheder har han ikke; saa vil han da glemme sine Kundskaber, sin
                    Filosofi, sin Evne til Videnskab og Vaabenbrug, og flakke om og handle med
                    Baand, som hans Forfædre har gjort det.</p>

                <p> Denne Figur har en særlig Interesse for Danske, da Goldschmidt øjensynligt fra
                    den har taget nogle af Hovedmotiverne til Hovedpersonen i sin Roman <bibl>En
                        Jøde</bibl>, der ogsaa bliver polsk Officer under Frihedskampen og ligeledes
                    i fortvivlet Bitterhed, efter at være stødt tilbage overalt, ender udenfor
                    Samfundet som Aagerkarl. <pb n="369"/></p>

                <p> Tredje Del af Laubes Roman <bibl>Borgerne</bibl> er mindre helstøbt.
                    Interessantest i den er to Træk: at første Dels mest ubændige Helt Hippolyt
                    tilsidst fortvivler over den moderne Verdens Civilisation, der ingen Plads har
                    for den store Undtagelse, men fordrer at Alle skulle være lige smaa, og det
                    Træk, at Bogens næst efter ham videstgaaende Frihedsenthusiast, den fra først af
                    saa djærve Constantin, der gik til Paris og sloges paa Barrikader i Julidagene,
                    her faa Aar efter optræder som preussisk Overdommer, ubøjeligt fanatisk i sin
                    Strenghed mod politiske Revolutionære. Constantin udvikler vidtløftigt, hvilke
                    Indtryk det er, der have bragt ham til at skifte Overbevisning (Laube har
                    øjensynligt havt levende Modeller til denne Personlighed); imidlertid er
                    Forfatteren dog endnu saa betaget af sine Ungdomsidealer, at han lader denne
                    Mand dø for sin egen Haand af Fortvivlelse over at have sveget disse.</p>

                <p> Laube har som bekjendt fra Aaret 1849 af og til sin for faa Aar siden indtrufne
                    Død ganske levet for Theatret. Han udviklede sig hurtigt til Tysklands og
                    Østerrigs dygtigste og mest ansete Theaterleder, der som saadan imidlertid
                    bestandig bevarede en Forkjærlighed for det franske Skuespil. Hvad han selv har
                    skrevet for Scenen, er det, der længst vil bevare hans Navn.</p>

                <p> Blandt den lange Række historiske Dramer, han har leveret, er de betydeligste —
                    det første <pb n="370"/>
                    <bibl>Monaldeschi</bibl> (fra 1834), <bibl>Struensee</bibl> (fra 1844) og
                        <bibl>Die Karlsschüler</bibl> (fra 1847) ̶̶ betegnende for det unge
                    Tydsklands Idealer som de formede sig i Laubes Sind. Det sidste ad disse
                    Skuespil er blevet populært og spilles endnu stadigt; de andre er effektfulde
                    Theaterstykker i en nu forældet Smag.</p>

                <p>Monaldeschi's Karakter er anlagt med Friskhed. Han er den dristige Æventyrer, som
                    ingen Betænkeligheder kjender og intet højere Formaal har ned det at ville frem,
                    leve Livet stærkt og rigt, men som véd hvad Magten er værd, og vil bruge den
                    værdigt: Hippolyt fra <bibl>Det unge Europa</bibl> i historisk Kostyme. Dronning
                    Christinas mere sammensatte Kvinde-Natur har Laube ikke magtet, skjønt der er
                    givet Elementer, af hvilke en fremragende Fremstillerinde vilde kunne faa noget
                    Ejendommeligt ud. Men Stykket som Helhed synker sammen under de erotiske Sceners
                    utaalelige Sentimentalitet (Monaldeschi elsker romantisk en Frøken Sylva Brahe)
                    og det lider som Kunstværk under Forfatterens Ængstelighed for at saare et
                    Filisterpublikums Decens. Det virkelige Forhold mellem Christine og Monaldeschi
                    er udvisket indtil Utydelighed. De skarpe Kanter er slebne af det historiske
                    Stof for at det kan presses ind i Theaterromantikkens Former. </p>

                <p>I <bibl>Struensee</bibl>, det andet af Laube's Dramer, i hvilket Handlingen er
                    henlagt til et nordisk Hof, er der drevet et endnu friere Spil med Historien og
                    de historiske Karakterer. Struensee er her den <pb n="371"/> ædle
                    frihedselskende Reformater, hvis Fejl kun er en altfor stor tysk Humanitet, der
                    ømmer sig ved at udgyde Blod. Var han blot en Smule mindre højsindet og mere
                    hensynsløs, havde han med Lethed holdts sig ved Magten. Hans Svaghed, som fælder
                    ham, er et ridderligt, platonisk Sværmeri for Caroline Mathilde, der ligesaa
                    udskyldigt gjengjælder hans Følelser. Christian den Syvende er bleven en af
                    Tungsind angrebet, men værdig, noget ordknap Monark. Struensee styrtes her af
                    lutter Tyskere, som dels misunde ham, dels harmes over at han ikke vil opfylde
                    deres urimelige Ønsker, og Stykkets bitre Lære er den, at Ingen er en tysk
                    Aandshelt saa gram som hans egne Landsmænd; altid har det været saadan, at uden
                    Nationalfølelse endogsaa overfor fremmede have Tyske været Tyskeren værst.</p>

                <p>Selv om man forsøger at se rent bort fra Bruddet med det Historiske, er denne
                    sentimentalt-erotiske, »for alt Ædelt og Skjønt begejstrede« Struensee en rent
                    uvirkelig Skikkelse som Parvenu-Minister. Saa let har Laube taget sig det endog
                    med Begivenhedernes Gang, at Struensee som en anden Marquis Posa falder for et
                    Skud, der efter Guldbergs Ordre affyres paa Slottet hin 17. Januar 1772, da han
                    blev fængslet. Til Forfatterens Undskyldning bør det dog tilføjes, at en
                    Hovedaarsag til alle disse Omdigtninger laa i Nødvendigheden af at arrangere det
                    Historiske saaledes, at <pb n="372"/> Censuren ikke skulde forbyde Stykket af
                    Hensyn til en venligsindet Magt; hvor skrap den var faar man et Begreb om, naar
                    man hos Laube læser, hvorledes Stykkeet i Preussen ligefuldt i Aarevis blev
                    forbudt for ikke at saare det danske Kongehus.</p>

                <p>Forbausende er det dog, at det aldeles uskyldige og med Statsautoriteten
                    uendeligt hensynsfulde Skuespil om Schillers Ungdom <bibl>Die
                        Karlsschüler</bibl> ved sin Fremkomst i 1846 forbødes i Østerrig, Preussen,
                    Hannover, Würtemberg, Hessen-Cassel, samtlige Storhertugdømmer og flere
                    Hertugdømmer paa én Gang. Det indeholder i Grunden ikke andet end en
                    Forherligelse af den tyske Nationaldigter gjennem en Fremstilling af de
                    bekjendte Vanskeligheder, der mødte ham som ung Regiments-Feltskjær i Hertug
                    Karl af Würtembergs Tjeneste, og det slutter med hans Flugt fra Stuttgart til
                    Mannheim. Der danner en Parralel til Gutzkows Lystspil om Goethe's Ungdom
                        <bibl>Der Koenigslieutenant</bibl>, som det ved dramatisk Liv overtræffer.
                    Atter her er den skarpe historiske Sandhed ofret. Hertug Karls Karakter er
                    midlnet og afdæmpet nøjagtigt som Kong Friedrich Wilhelms i Gutzkow's <bibl>Zopf
                        und Schwert</bibl>. Dette er Kunst, som ikke blot har været nødt til at tage
                    Hensyn, men som er kommet til Verden under Trykket af en Vedtægt, der har listet
                    sig helt ind i Digterens Sind. Dog dette Sind var let og den Haand, der har
                    nedskrevet disse Scener, var en let Haand. Af den Glans, <pb n="373"/> der
                    omstraaler Hovedpersonens Navn, er noget faldet paa Stykket. Saalænge Schiller
                    bevarer sin høje Popularitet i Tydskland, vil man rimeligvis have Fornøjelse af
                    at se denne Omskrivning af hans Ungdoms Historie, en Historie, der rigtignok nu
                    kjendes nøjere end da <bibl>Die Karlsschüler</bibl> blev til. Udenfor Tydskland
                    vil et Skuespil som dette neppe virke.</p>

                <p>Næst Gutzkow og Laube er Mundt det hyppigst forekommende Navn, saa tidt i Datiden
                    det unge Tydsklands Førere nævnes. Som Organ for Gruppens Følelser og Ideer
                    staar han omtrent i Aaret 1835 paa sin Højde. I det Aar udgiver han det af hans
                    historisk fremstillende Arbejder, der ene fik Betydning for Ungdommens Sjæleliv,
                    nemlig Værket <bibl>Charlotte Stieflitz, ein Denkmal</bibl>. Det henrev vel mest
                    paa Grund af sit Stof, men dog ogsaa paa Grund af den følelsesfulde Behandlings
                    Pietet Tusinder af Hjerter. Og i det samme Aar udkom hans <bibl>Madonna,
                        Unterhaltungen mit einer Heiligen</bibl>, det af alle Mundts Skrifter, der
                    er mest betegnende for det unge Tydsklands Følemaade og for hans eget Væsen. </p>

                <p>Theodor Mundt, født i Postdam 1808, var en hengiven Sjæl, Sag og Person hengiven,
                    paa én Gang med Sværmeri og med Forstand. Han var ikke blot som Wienbarg en
                    begejstret Natur, men ̶ med mindre Tapperhed ganske vist ̶ en langt rigere og
                    mangesidigere Aand. og dog var han en Aand uden Ægg, en Forstand uden Skarphed,
                    en <pb n="374"/> Fantast uden Gratie, en Skribent uden Konturer, en Stilist uden
                    Fynd. Ene hans Bog om Charlotte Stieglitz har overlevet ham, og det er
                    Gjenstandens Skyld. Han kunde være baade hvas og bidsk og uretfærdig, som svage
                    Naturer tidt ere eller blive det, men selv hans hvasseste Udfald er ikke Udbrud
                    af noget krigerisk Naturel, kun Selvforsvar og Selvhævdelse, grundet paa
                    Misforstaaen af en Modpart, kun ufarlige Stød af en rasende Bede. </p>

                <p>Det overrasker den moderne Læser, at et Arbejde som Mundts <bibl>Madonna</bibl>
                    nogensinde har kunnet betragtes som en farlig Bog. Man maa have de Regjerendes
                    hele Angst for Skygger i Erindring for at forstaa det. Men den kan ikke
                    forsømmes af Nogen, der vil studere Tidsalderen; thi der er noget Typisk i det
                    Udtryk, den giver Ungdommens Tanker og Sværmerier. </p>

                <p><bibl>Madonna</bibl> er ved selve sin Formløshed karakteristisk for Mundt og for
                    dem, hvis litterære Smag faldt sammen med hans. Det er Lyrik i Prosa,
                    Rejseskildringer, personlige Bekjendelser, verdensomdannende Theorier om Kjødets
                    Æresoprejsning i Kraft af en hidtil ukjendt Mystik, Alt leiret om en
                    novellistisk meddelt Kvindeskjæbne.</p>

                <p>Bogen indledes med en Posthorns-Symfoni, ret velskrevet i gammel romantisk Stil,
                    men med et uromantisk Indhold. Den forherliger Bevægelsen, det Stikord, Mundt
                    opfandt og hvori han forelskede sig. Bevægelsen er for ham hvad for Andre
                        Frem<pb n="375"/> skridtet, Kampen for Frihed var, den nye Tids Løsen. Han
                    taler om Bevægelsespartiet; den nye Litteratur er ham Bevægelseslitteratur
                    (Bewugungslitteratur) selve <bibl>Madonna</bibl> stempler han i en Efterskrift
                    som en Bevægelsens Bog. Udtrykket er, som man ser, ret neutralt og uskyldigt. </p>

                <p>Læselig er i <bibl>Madonna</bibl> nutildags kun den kvindelige Hovedpersons
                    Meddelelse om sit Liv og Levnet. Forfatteren træffer hende i en lille bøhmisk
                    Landsby, standser slagen over hendes sælsomme Skjønhed, da han ser hende paa
                    Gaden som Deltagerinde i en katholsk Procession. Ved et Tilfælde tyer han senere
                    paa Dagen netop ind i hendes gamle Faders Hus, vinder (ret forrykt) den gamle
                    bonerte Mands Hjerte ved den Salvelse, hvormed han fortæller ham om Casanova,
                    der har levet der i Egnen paa Slottet Dux, opnaar en Indbydelse til at blive der
                    til Aften og tilbringer en Del af Natten i en sværmerisk Samtale med Datteren, i
                    hvem han finder en Kvinde, der efter hans Forestillinger maa kaldes Helgeninde,
                    en verdslig Helgeninde (eine Weltheilige) og der som saadan skjænker ham et
                    Favntag og et Kys under hede Taarer. Da han den næste Morgen maa forlade Egnen,
                    lægger hun snart derefter sit hele Væsen og alle sine Oplevelser aabent frem for
                    ham i en umaadelig Epistel <bibl>En verdslig Sjæls Bekjendelser</bibl>.</p>

                <p>Den stakkels Pige er et Offer. Fra hendes Fædreneby Teplitz og fra hendes
                    Forældre har en <pb n="376"/> fordærvet kvindelig Slægning lokket det fattige
                    Barn til Dresden, og har under Skin af at sikre dets Fremtid opdraget det for en
                    rig og fornem Vellystning. Med Indtrædelsen i den voxne Alder skal hun blive
                    dennes Bytte. Alle Forberedelser er allerede trufne; hun er ved Nattetid
                    indelukket i et Værelse med sin Velgjører og Efterstræber, ved hvem hun væmmes ̶
                    da hun ved en Kraftanstrengelse gjør sig fri, bryder ud, og i sin Fortvivlelse
                    tyer til en ung Theolog, der boer i samme Hus og i hvis Værelse hun skimter Lys.
                    Længe har hun elsket ham som han hende. Nu hengiver hun sig med blufærdig
                    Enthusiasme til ham, der ikke nænner at støde hende tilbage. Men Dagen derpaa
                    begaar han Selvmord af kristelig Anger over denne Synd, og den unge Pige maa paa
                    sin Fod vandre fra Dresden til sin fædrene Landsby i Bøhmen, hvor hun, som har
                    deltaget i en Hovedstads Liv og Adspredelser, nu forsmægter i sin Faders Hytte.
                    Oldingen er lam, desuden stokbornert af katholsk Fanatisme.</p>

                <p>Denne Histories Pointe synes at være den unge Piges Uskyld i Selvhengivelsen,
                    skjønt denne i Verdens Øjne er en Brøde. Fortælleren ser i hende en Helgeninde,
                    en Madonna, Indbegrebet af elskelig og typisk Kvindelighed. En verdslig
                    Helgeninde er hun ganske vist, men, lærer han: der kan slet ikke tænkes Noget,
                    der er mere helligt end det Verdslige, ikke gives Noget, der er mere gejstligt
                        <pb n="377"/> end det. Og han fremsætter sin, hverken nye eller mærkværdige,
                    men en Smule særegent formulerede Lære om den nødvendige Sammensmeltning af Kjød
                    og Aand og om at Modsætningen mellem Gejstligt og Verdsligt nu maa falde.
                    »Verden og Kjødet maa atter gjenindsættes i deres Rettigheder, for at Aanden
                    ikke mere skal bo i sjette Etage som i Tydskland.« Og gjennem Fortællingen af en
                    langtudspunden bøhmisk Legende om Libussa naaer han til sin Jubelhymne: »Den
                    frie Kvinde er suve- ræn; hun afgjøre, hun tale, thi hun tør tale! Og den frie
                    Kjærligheds Lykke er sød!«</p>

                <p>Mundt var begyndt som Hegelianer, men er her naaet til en Omændring af
                    Hegelianismen i Retning af fantastisk Mystik: Christus har sagt, at hans Rige
                    ikke er af denne Verden, og dog er han kommet til os og er selv bleven Verden.
                    Gud har af Kjærlighedslyst dykket sig ned i Kjødet, og denne Verdens Kjød er
                    blevet helliget, idet det blev Gud. Saaledes blomstrer Guds Rige overalt paa
                    Jorden, men er ligefuldt, som Christus forkyndte, ikke af denne Verden, det vil
                    sige ikke af den Verden, der blot er Kjød og som ikke vil indlade sig med
                    Tankens frie Bevægelse. ̶ Vidtløf-gt tumler Mundt nu som en ikke ret u udlært
                    Pedant med en Polemik mod »det Dennesidige«, der er uden »det Hinsides« og mod
                    »det Hinsides«, der ikke vil vide af »det Dennesidige«, og ender saa i
                    Begejstring for hvad han kalder <emph>Billedet</emph>
                    <pb n="378"/> (modsat aandløs Materie og legemløs Aand). »O I Filosofer! hvad
                    der mangler Eder, det er Billedet [...] jeg kjæmper for Billedets
                    Gjenindsættelse i dets Rettigheder!«<note>Th. Mundt: <bibl>Madonna</bibl>. S.
                        142, 274, 326, 374, 406.</note>)</p>

                <p>Var nogen Mand ikke anlagt til Fører og Mester for Andre, saa var det denne
                    salvelsesfulde Forkynder af altfor indlysende Sandheder. Han har siden da
                    skrevet en lang Række af historiske Romaner ̶ en endnu meget længere Række
                    le-eredes af hans Hustro under Pseudonymet Louise Mühlbach ̶ desuden et ikke
                    ringe Antal af kri-tiske og litteraturhistoriske Skrifter. Iblandt disse er et
                    af de bedste hans «Geschichte der Litteratur der Gegenwart» 1842, fordi
                    Forfatteren der taler om hvad han kjender tilgavns; men ogsaa denne Bog er som
                    alle hans andre et formløst Arbejde, fuldt af ubehærsket Stof og plettet af kun
                    tilsyneladende dybsindig Aandrighed. Saaledes finder han her en særegen
                    Betydning i at Hegel netop blev bortrevet af Cholera: Hegels Aandssystem, siger
                    han, var et Alt nivellerende Juste-milieu-System som Casimir Periers, derfor
                    maatte de begge dø af denne Alle nivellerende Sygdom. Den maa betragtes som det
                    fysiske Udtryk for Tidens almindelige Kval. Livet havde af Angst og Uro ført
                    Krig mod sine egne Indvolde og bødede nu tilsidst for sin Attraa efter at
                    erkjende og begribe sig selv, med den sidste <pb n="379"/> mulige Akt af
                    Selvreflexion: den at spy sig selv ud. (Mundt: <bibl>Litt. der Gegenwart</bibl>
                    S. 355),</p>

                <p>Den især som Theaterdirektør bekjendte Feodor Wehl har i et Skrift <bibl>Das
                        junge Deutschland</bibl>, som mest bestaar af Breve til Udgiveren, bestræbt
                    sig for at give Læseverdenen en bedre Ide om Mundt end den i vore Dage
                    fremherskende, og det er lykkedes ham at bibringe os den Forestilling, at Mundt
                    var en Mand med megen god Vilje, ikke faa Kundskaber og ikke ringe Varme for
                    det, han følte sig tiltalt af. Men for nogen betydelig Kraft vil denne Skribent
                    aldrig kunne gjælde. </p>

                <p>I Grunden ere de Forfattere af anden Rang, der som Gustav Kühne, Hermann
                    Marggraff og Alexander Jung, danne det unge Tydsklands Bagtrop, lige saa
                    fremragende som han. De ere alle som han halvt publicistiske, halvt digteriske
                    Talenter. Det er Mænd med Karakter, med Dannelse og udpræget stilistisk Evne,
                    gjennemtrængte af de samme Grundforestillinger, som findes hos Mændene i første
                    Linje. </p>

                <p>Den der f. Ex. vil gjennemlæse Kühne's <bibl>Weibliche und männliche
                        Charaktere</bibl> (fra 1838) overraskes behageligt ved Fremstillingens Sving
                    og Glands, ikke mindre end ved Rigtigheden af de Domme om offentlige
                    Personligheder, som fældes. Hans Heltinder er som alle disse Mænds: Rahel,
                    Bettina, Charlotte Stieglitz; han ser paa dem med sine egne Øjne og skildrer dem
                    med Enthusiasme, <pb n="380"/> uden Fraser. De Digtere, han karakteriser og
                    forherliger, er ikke blot store Fortids-Radikale som Shelley, ikke blot hele
                    Rækken af Datidens Friheds-Lyrikere fra Anastasius Grün til Karl Beck, men saa
                    rolige Aander som Rückert og Chamisso. Han er vel uden stærk Originalitet, men
                    ogsaa uden Ensidighed og Fordomme. </p>

                <p>Det Samme kan siges om Hermann Marggraff. Hans Bog <bibl>Deutschlands jüngste
                        Literatur-und Culturepoche</bibl> (1839) gaar vel i det unge Tysklands Spor
                    men Forfatteren har forbeholdt sig sin fulde Selvstændighed. Han er en tænksom,
                    kritisk prøvende Mand, der skriver godt for sig, altid naturligt, undertiden
                    aandrigt, og hvor han fejler, er det langt snarere paa Grund af konservative
                    Tendenser end paa Grund af altfor vidtgaaende Modernisme.</p>

                <p>Naar man da ikke netop søger den nye Gruppes <emph>enfants perdus</emph>, og
                    saadanne har enhver Retning, kan man ingenlunde sige at den gav Anledning til de
                    lidenskabelige Angreb, for hvilke den blev Gjenstand. De stærkeste Overdrivelser
                    og Smagløsheder er gjennemgaaende paa Angribernes Side, ikke paa det unge
                    Tysklands.</p>

                <p>En saadan Angriber var den dengang aldrende Tieck. I flere af sine Noveller
                    gjorde han Udfald mod Det unge Tyskland, mest direkte retter han sin Satire imod
                    det i Novellen <bibl>Der Wassermensch</bibl>. Rigtignok er Karikaturen her saa
                    grov, at Virkningen forspildes. <pb n="381"/></p>

                <p>Den unge Florheim, der repræsenterer den Ungdom, Tieck vil tillivs, er halvgal af
                    Begejstring for Franskmænd og for Jøder; han viser sig som Frihedsmand og
                    Demokrat i Ytringer, til hvilke en normal Skoledreng vilde være altfor moden.
                    Han vil, at der aldrig maa gives nogen Concert, paa hvilken ikke Marseillaisen
                    spilles ̶ for at Menneskene ikke skulle glemme hvad der er Hovedsagen. I alle
                    Bøger, selv i Kogebøger, vil han have Billeder anbragt af de vigtigste
                    Frihedshelte som Mirabeau, Washington, Franklin, Kosciuszko. Almanakkerne
                    fordrer han Maaneden Juli's Navn trykt med røde Bogstaver for at holde
                    Erindringen frisk om den gloværdige Julirevolution, og han haaber, at »alle
                    Ædle« ville forene sig om at lade Substantiverne Fyrste, Herre, Konge, Hertug,
                    Greve, Junker osv. trykke med smaa Forbogstaver for saaledes at vise Ringeagt
                    for disse Begreber.</p>

                <p>Da Geheimeraaden, som i Novellen repræsenterer den forstandige Konservatisme,
                    spørger Florheim, hvorledes han og hans (Sie, die Sie sich das junge Deutschland
                    nennen) haabe at gjennemføre deres Planer mod det Bestaaende, svarer denne
                    naivt: Ved evindelig Skjælden ud paa alt det, som staar os i Vejen. Og han
                    udvikler, at saaledes behandlede de allerede den gamle Goethe i hans sidste
                    Leveaar ̶ en Vending, der ganske strider mod Sandheden ̶ nu, da de er
                    Bevægelsens Parti og allerede har bemægtiget sig de fleste og mest <pb n="382"/>
                    læste Blade, er de i Stand til at stifte et usynligt og dog aabenbart Forbund,
                    der strækker sig over hele Tyskland, slaar enhver Forfatter ned, der ikke hører
                    til dem, og ved hensynsløs brug af den gjensidige Lovprisning driver dem alle i
                        Vejret<note>L. Tieck: <bibl>Gesammelte Novellen</bibl>. Breslau 1835, I. 38,
                        79.</note></p>

                <p>Virkeligheden saa ganske anderledes ud. Karikaturen har her den dobbelte Fejl,
                    ikke at ligne og ikke at være morsom. Mundt tog en aandrig Hævn over Tieck, da
                    han nogle Aar derefter gav det første Stød til Opførelsen af Tiecks
                    Eventyrkomedier i Berlin. </p>
            </div>
            <div>
                <head>XXIII. [Rahel, Bettina, Charlotte Stieglitz]</head>

                <p>Hverken Fremstilling af Forholdet mellem Litteraturen og Politiken eller den af
                    de litterære Begivenheders Gang eller Tegning af de vigtigste Mandskarakterer i
                    det unge Tyskland afslører tilstrækkeligt det Sjælelige i Tiden. </p>

                <p>Hvad der gjøres og hvad der skeer, er udvortes Udslag. Hvad der frembringes i
                    Bogverdenen, søger nødvendigvis det Virkningsfulde, maa til en vis Grad
                    stilisere og sætte i Relief allerede for Tydelighedens Skyld. Vil man komme
                    under Vejr med, hvorledes der i en vis Tidsalder aandeligt er <pb n="383"/>
                    bleven <emph>levet</emph>, saa maa man stræbe at komme de følende Personligheder
                    saa nær som muligt, og man maa ikke forsømme at fuldstændiggjøre det Indtryk,
                    man modtager ved Iagtagelse af Tidens ledende Mænd med Studiet af periodens
                    typiske Kvindeskikkelser.</p>

                <p>Hvor der føles mere og virkes mindre, hvor Formningsevnen er for svag til at
                    løsne det Frembragte helt ud fra Personligheden, men hvor Oprindeligheden dog er
                    stor, der naar Forskeren lettest ind til Livskilderne i en Tidsalder. Et Brev
                    fra en rigtudrustet Kvinde fører mere direkte ind til det levende Menneske og
                    dets virkelige Følemaade end en politisk Tale eller et Sørgespil.</p>

                <p>Ingen af de faa store Kvinder, som beherske Aanderne i dette Tidsrum, har
                    frembragt noget Kunstværk, ingen af dem har endog blot forsøgt derpaa. De have
                    hverken skrevet Romaner eller Afhandlinger. De have, ogsaa litterært, virket
                    umiddelbart ved deres Personlighed og have øjensynligt ikkun formaaet at sætte
                    Sindene i saa stærk Bevægelse, fordi Tidsalderen fandt noget af sit inderste
                    Væsen udtrykt i dem. Deres Naturer er uplastiske, uhaandgribelige, der er noget
                    Utydeligt, Udvisket ved deres Aandslivs Konturer, men er det end derfor
                    vanskeligt at skildre deres Individualiteter, saa er det de lettere at føre
                    Tidens Puls i deres Ytringsformer. </p>

                <p>Gjennem dem indseer man, at den Ide, der <pb n="384"/> ligger til Grund for de
                    Bedstes Liv i denne Periode og som giver sig Udslag i Oppositionen mod
                    Regeldyrkelse og Vedtægtstvang, er den, at det Eneste, som er en tænksom og
                    følelsesfuld Aand værdig, det er at opfatte de menneskelige Forhold paa en
                    selvstændig og oprindelig Maade og at grunde sin Opførsel paa denne Opfattelse.
                    Det var en Ide, som allerede var gammel i tysk Kultur, den stammede fra Herder,
                    den var taget i Arv af alle Naturevangeliets Forkyndere deriblandt af Heinse,
                    som slog saa stærkt ned i enkelte af det unge Tysklands Mænd, men den var dog
                    især udfoldet og bragt i Anvendelse paa alle Livsomraader af Goethe. Ved at
                    studere Tidens mest ejendommelige Kvindeskikkelser, opdager man, at det, der fra
                    1810—1835 dybest inde var skeet, det, som var Tidens underjordiske, underfundige
                    Hemmelighed, det var, at Goethes Verdensanskuelse Punkt for Punkt havde
                    fortrængt den kirkelige og bemægtiget sig alle store Instinkter og virkelige
                    Begavelser i Tiden.</p>

                <p> Den uden Sammenligning betydeligste Kvinde, som i Trediverne og Fyrrerne
                    sysselsætter de aandeligt Interesserede i Tyskland, er Rahel Varnhagen von Ense.
                    Hun døer i Marts 1833 og 1835 udgiver hendes Mand i tre Bind det Udvalg af
                    hendes Breve og Dagbøger, der aabenbarede den store Læseverden hvad hun havde
                    været. Denne Offent<pb n="385"/> liggjørelse fulgtes efterhaanden af en lang
                    Række andre, der havde hende til Midtpunkt.</p>

                <p> Langt mindre genial, men langt talentfuldere end Rahel var Bettina von Armin,
                    der i Aaret 1885 udgav det opsigtvækkende Skrift <bibl>Goethes Brevvexling med
                        et Barn</bibl>, som modtoges med Begejstring.</p>

                <p> Medens Rahels Navn erindres paa Grund af hendes mangeaarige, uafbrudte, men rent
                    private Virken i det Stille, og medens Bettinas Navn har Glans af hendes
                    glimrende Talent og funklende Vid, erindres den tredje Kvinde, som gjorde dybt
                    Indtryk paa Datidens Mænd og Kvinder, alene paa Grund af en Handling, et
                    Selvmord. Det er Charlotte Stieglitz, der i December 1834 dræbte sig selv, og
                    hvis Livshistorie, Optegnelser og Breve i 1835 bleve forelagte Læseverdenen af
                    Theodor Mundt. Hun blev strax Gjenstand for talrige Studier og Forherligelser af
                    den unge Skole. Især har Gustav Ktihne karakteriseret hende smukt. Det var
                    desuden, som ovenfor nævnt, hendes Død, som gav Anledning til Gutzkows
                        <bibl>Wally</bibl>.</p>

                <p> Rahel Antonie Friederike Varnhagen (født Levin, senere bekjendt under
                    Familienavnet Robert) kom til Verden i Berlin 1771. Hun synes forsaavidt at
                    tilhøre en helt anden Epoke end Julirevolutionens; men først efter sin Død blev
                    hun en offentlig Personlighed og traadte gjennem det trykte Ord i Forhold til
                    Publikum og Datidens <pb n="386"/> Skribenter. Hun var et af de sjældne Væsener,
                    der i Kraft af en ufortabelig Sindets Friskhed forstaa Alt og Alle, føle med de
                    mest forskelligartede Individualiteter og Retninger, besidde det Blik, der er
                    Blik for det Væsentlige og i Kraft af deres mangesidige uopslidelige Sympathi
                    indtil deres Død beundres og vurderes ligeligt af de Bedste blandt Yngre og
                    Ældre. Rahel var hyldet af Karl Gutzkow, som hun havde været hyldet af Schelling
                    og Friedrich Schlegel, af Schleiermacher og Wilhelm von Humboldt. Hun havde
                    været glødende Patriot under Frihedskrigen, forestaaet Hospitaler i Berlin og
                    Prag, og hun blev beundret af Heinrich Heine, der helligede hende, den 50aarige,
                    det lyriske Intermezzo i <bibl>Buch der Lieder</bibl>». Hun, der havde omgaaedes
                    Aarhundredeskiftets ypperste Mænd som Fyrsten af Ligne, Fichte, Prins Louis
                    Ferdinand, Fouqué og endnu mange andre fortroligt, hilsede til sine Omgivelsers
                    Forbauselse endnu Victor Hugo’s Orientaler og Saint-Simonisternes Skrifter med
                    levende Glæde. Der er noget Stort ved dette Liv, saa udramatisk det end er.</p>

                <p> Man aner Mangesidigheden af hendes Væsen, naar man gjennemgaar de saa aldeles
                    forskjelligartede Personligheder, hun stod i nær Forbindelse med. Der er i hende
                    paa én Gang Dybder, der endnu overraske, og Uklarheder, et moderne Menneske
                    Intet kan gjøre udaf. Hendes Væsens Trolddom har været det Mundtlige,
                    Øjeblikkelige, <pb n="387"/> den lejlighedsvise Ytring; det er derfor ikke let
                    at rekonstruere den nu. Stærkt har hun virket udadtil, men dog var hendes
                    egentlige Liv ganske indadvendt; hun var i sit Aandsliv afgjort aristokratisk,
                    og dog saa god, at hun i Kraft af denne Godhed havde Tanke for de Fjærneste.</p>

                <p> Som en ung Pige uden Skjønhed og ganske blottet for Talenter voxer hun op i
                    Berlin i sin Faders, en rig jødisk Kjøbmands Hus paa en Tid, da den jødiske
                    Stamme endnu ingensomhelst Borgerrettigheder havde. 25 Aar gammel er hun
                    allerede et betydningsfuldt Medlem af det højere Selskab i Hovedstaden; fra sit
                    30. Aar til sin Død er hun Midtpunktet for Berlins og et af Midtpunkterne for
                    hele Tysklands Intelligens. Hun tiltrak ved sit Væsens Oprindelighed. Alle
                    Mennesker ønske og ynde jo at se deres Væsen afspejlet i et større Menneskes
                    Sind, alle attraa Medfølelse, alle ville forstaas. Og instinktmæssig sporede de,
                    der kom hende nær, Fyrster og Adelige, Diplomater og Filosofer, Digtere og
                    Videnskabsmænd, at denne unge Pige med den lette, yndefulde Skikkelse, med de
                    fine og fyldige Lemmer, med det lidende Udtryk i Ansigtet under det tykke,
                    krøllede Haar og med det dybe og faste Blik i det mørke Øje, var deres
                    Fortrolighed værdig, og det af den ene, men tilstrækkelige Grund, at hun var
                    uden alle Fordomme.</p>

                <p> Hun omgaas med Glæde en dejlig Hetære som <pb n="388"/> Pauline Wiesel, Prins
                    Louis Ferdinands Veninde; hun er paa en Gang hendes, hendes cyniske Mands og
                    hendes fyrstelige Elskers Fortrolige. Hun holder oprigtigt af en reaktionær
                    Vellystning som Friedrich Gentz; hun lykønsker ham med Varme, da han, over 60
                    Aar gammel, har vundet Fanny Elslers Kjærlighed; hun ser i ham det lysende
                    Prosatalent og Politikeren, der i et algjørende Øjeblik havde liavt national
                    Betydning. Menneskene er for hende paa Goethe’sk Vis Naturprodukter.</p>

                <p> At hun imidlertid, strængt sædelig og politisk frihedselskende, som hun var,
                    havde kunnet hæve sig til en saadan Højde af Fordomsfrihed og opnaa en saa vid
                    Horizont, det beroede paa, at hun var født paa et Fristed udenfor Samfundet,
                    nemlig i et velhavende jødisk Hus i Berlin.</p>

                <p> Et Par Aarhundreder igjennem havde i det gammeldags stive, intolerante Preussen
                    de fremmede, foragtede, krumnæsede Familiefædre siddet i Vexelerbutikerne og
                    uden Sans for Andet end Penges Værd lagt Thaler paa Thaler, kjøbt Obligationer
                    og tilsidst nu og da laant Fyrsterne Penge. De var i al deres Rigdom uvidende,
                    orthodoxe, overtroiske. Saa brød i Oplysningsperioden Moses Mendelsohns
                    Virksomhed ind over dem. Deres Religiøsitet blev en ædel Rationalisme, og de
                    forstod, hvad Kundskab og Dannelse betyder. Ved det attende Aarhundredes
                    Slutning allerede havde de givet deres Sønner en helt ny Opdragelse, og <pb
                        n="389"/> samtidigt begyndte man at se paa disse Sønner som paa Væsener, mod
                    hvilke man havde en Uret at gjøre god igjen. Og denne Sønnernes Slægt aabnede da
                    paa én Gang deres hidtil lukkede Huse.</p>

                <p> De lignede ikke de knebne, spidsborgerlige Berliner-Lejligheder. Rummelige
                    Værelser med tykke østerlandske Tæpper: hist og her et kostbart Maleri, afhændet
                    til Faderen eller Bedstefaderen af en eller anden Fyrste i Pengeforlegenhed. Et
                    Bord med udsøgt Kjøkken, fine Vine, Fade af Guld og Sølv, Glas af det reneste
                    Krystal, der funklede paa kniplingsbesatte Duge. Hustruen og Døtrene udrustede
                    med en højere og finere Dannelse end ellers Damerne af Borgerstanden, med
                    levende Interesse for Theologi, Filosofi og Musik, og hurtigt udviklede ved det
                    blandede Selskab, der søgte derhen<note>Karl Hillebrand: <bibl>Zeiten, Völker
                            und Menschen</bibl> II, V: Aus dem unzünftigen Schriftthum
                        Deutschlands.</note>.</p>

                <p> Thi her mødtes som paa et neutralt Jordsmon alle de, som Samfundet ellers holdt
                    ude fra hverandre, Medlemmer af de forskjellige Stænder og Kaster, med en stor
                    Del af dem, som Samfundet udelukkede. Intet borgerligt Hus i Berlin modtog
                    dengang en fremmed eller indenlandsk Skuespillerinde; her modtoges Theatrenes
                    Damer paa lige Fod med de andre Gjæster. I andre borgerlige Huse kom Prinserne
                    ikke, allerede fordi de kjedede sig <pb n="390"/> der. Her kom de lokkede af
                    Tonens Ligefremhed og Damernes Vid. Det var en Zigeunerverden uden Bohêmelivets
                    Raahed. Det var det første Gjennembrud af Verdensborgeraanden i det
                    gammelpreussiske Berlin.</p>

                <p> I disse Kredse voxer Rahel op. Allerede et enkelt Venskab udmærker liende, det
                    med hendes Jævnaldrende, den daværende Ungdoms Helt, Prins Louis Ferdinand, Søn
                    af Frederik den Stores yngste Broder, en ridderlig og kunstnerisk Natur med
                    dumdristigt Mod og forfløjne Sæder, en ypperlig Musiker og ypperlig
                    Ryttergeneral. Goethe har skildret ham i sin Bog om Felttoget 1793. Franskdannet
                    var han som alle preussiske Prinser den Gang, og det i den Grad, at han (som man
                    af hans offentliggjorte Breve ser) ikke kunde skrive Tysk orthografisk, men han
                    var ligefuldt en lidenskabelig Fjende af Napoleon og brændte efter at maale sine
                    Tropper med hans. Som i sin Tid Prinsen af Homburg trodsede han en Ordre om
                    Tilbagegang, og lod sig i sin Harme over Nederlaget ved Saalfeld — negtende at
                    flygte, negtende at overgive sig — hugge ned af franske Husarer. Han betroede
                    Rahel sine vilde Kjærlighedseventyr og finder under sin Sorg over en uværdig
                    Elskerinde Trøst i stille, fornuftige Samtaler med hende som med en Søster.</p>

                <p> Ikke altid kunde hun give Andre Trøst. Hun trængte i sin Ungdom selv altfor
                    stærkt dertil. <pb n="391"/> Hun var af Naturel i den Grad nervøst pirrelig, at
                    hun kun med stor Vanskelighed som Barn blev holdt i Live: «»Blot Luften er for
                    tæt eller for tynd, for varm eller for kold, saa er jeg syg. End mere syg er jeg
                    ved den mindste Sindsbevægelse. Det er umuligt at være mere ømtaalig.« Næsten
                    ethvert af hendes Breve har ved Siden af Datoen den nøjagtigste Beskrivelse af
                    Vejrligt og Temperatur. F. Ex.: »Fredag 14. Marts 1828. Graat. Sydvestvindsvejr,
                    fugtigt og dog tegnende til Foraar, uden imidlertid at indbyde til Spadseren.
                    Duer flyve. Der viser sig nu og da blaa Vinduer paa Himlen, og de lade hist og
                    her som netop nu Dagslyset trænge igjennem.« Eller: »23. Marts 1829. Klar Sol,
                    som har brudt igjennem; iskold, skarp, afgjort Nordostvind. Thiergarten
                    utilgængelig og ikke ganske fri for sin Is.« Eller »17. April 1830. Middag;
                    efter Regn Foraarsvejr, Træerne grønlige, men endnu ikke grønne. Mit bedste
                    Øjeblik i Aaret, uden Fluer eller Myg, uden Hede. Foraaret nærmer sig; det
                    tilvifter os tusind Erindringer og Forhaabninger, der aldrig ville opfyldes, men
                    paa hvilke vi have Krav.«</p>

                <p> Saadanne Aander fortjene og vække lige saa megen Medlidenhed som Beundring.
                    Hendes Ven W. v. Burgsdorf skriver til hende: »Da jeg saa Dem for første Gang,
                    blev jeg slaaet af, at De maatte være bleven opdraget af langvarige Li<pb
                        n="392"/> delser.« Det var sandt, hun havde havt et sygeligt Legeme, en
                    tungsindig Ungdom, en haard Fader og havde lidt tidlige Ydmygelser. Hun var —
                    paa en næsten uværdig Maade — ulykkelig over at være født Jødinde; hun kalder
                    det en Dolk, som et overnaturligt Væsen i Fødselsøjeblikket har stødt i hendes
                    Hjærte. Der rørte sig ikke en Fiber i hendes Væsen for det Religionssamfund, i
                    hvilket hun ved sin Fødsel hørte hjemme. Erindringerne var da endnu friske om
                    Fanatismen i det og Fanatismen imod det. Endnu i 1756 havde den jødiske Menighed
                    i Berlin udstødt et Barn af Byen, fordi det havde baaret en Bog for en Kristen.
                    Og paa den anden Side havde endnu Moses Mendelsolm ikke kunnet gaa ud med sine
                    Børn uden at forfølges af Stenkast.</p>

                <p> Hendes Fader havde i hendes Opvæxt sat al sin Forstand og Karakter ind paa at
                    knække det sarte Barns Egenvilje, og kun ved sit spændstige Sinds ualmindelige
                    Styrke lykkedes det hende at bevare sin Ejendommelighed. Hun havde tidligt
                    Indtrykket af at have lidt saa meget, at der ikke mere var noget i hende, som
                    kunde knækkes eller brydes.</p>

                <p> Det var uundgaaeligt, at et saadant Væsen maatte elske med Heftighed og lide
                    Kvaler under sine Forelskelser, lidenskabelig til det yderste som hun var. Og to
                    Gange led hun, da hun elskede heftigst, den bitreste Skuflelse, Følelsen af at
                    blive <pb n="393"/> stødt ned som med en Morderkniv og at leve i Aarevis med
                    Kniven i sit Saar.</p>

                <p> 24 Aar gammel havde hun knyttet sig med hele sin Sjæl til den et Aar yngre Grev
                    Karl von Finckenstein, Sønnen af en preussisk Minister. De to unge forlovede
                    sig, og Rahel levede nogle Aar udelukkende i denne Kjærlighed. Hendes Forlovede
                    var god, forelsket, hengiven, men svag af Karakter. Han meddelte hende de
                    Plagerier, han var udsat for af sin fornemme Familie, der misbilligede dette
                    Forhold til en Ikke-Jævnbyrdig og forsøgte at faa ham til at opgive det. Dybt
                    saaret i sin Stolthed gav hun ham hans Ord tilbage. Skjøndt hun ved sin
                    overlegne Personlighed med Lethed kunde have overvundet hans Betænkeligheder,
                    ifald hun vilde have sat sit Væsen ind derpaa, stillede hun ham strax aldeles
                    frit, og han var svag nok til, saa indtaget han end var i hende, at modtage sin
                    Frihed. Aldrig forvandt hun denne første dybe Ydmygelse.</p>

                <p> Der gik tre Aar, og hun blev forelsket paany, denne Gang flammende, helt med
                    Sjæl og Sanser, og hendes Følelse blev gengjældt. Hun forlovede sig anden Gang
                    med Don Raphael Urquijo, en udmærket dejlig ung Legationssekretær ved det
                    spanske Gesandtskab i Berlin. Forholdet varede, lidenskabeligt fra begge Sider,
                    et Aars Tid. Men Naturerne vare altfor ulige, han hende altfor underordnet. Han
                    pinte og krænkede hende med Skinsyge <pb n="394"/> i den Grad, at hun brød for
                    at bevare sin Menneskeværdighed, men med en Følelse af Tilintetgjørelse indtil
                    Vanvid, af Ensomhed og af at være udsat for al Livets Kulde uden det Værn
                    derimod, som hun med sit Kvindehjærte mindst kunde undvære.</p>

                <p> Da hun var bleven forladt af Finckenstein, foreslog man hende et Fornuftparti.
                    Hun svarte: »Jeg kan ikke gifte mig, thi jeg kan ikke lyve. Tro ikke, jeg er
                    stolt deraf, jeg kan ikke, som jeg ikke kan spille paa Fløjte [...] Han maatte
                    ingen Fordomme have; ellers holdt jeg det ikke ud [...] Det gik heller ikke an,
                    at han var dum og tvang mig til at lyve og lade, som jeg beundrede ham. Jeg maa
                    kunne sige alt, hvad jeg vil.«</p>

                <p> Da hendes Hjærte nu længe savnede den dybeste Tilfredsstillelse, levede hun des
                    lidenskabeligere for sine aandelige Interesser. Men hun stødte paa den
                    Vanskelighed, at hun intet Ordentligt havde lært. Hun plejede at tale om sin
                    tykke Uvidenhed. Uvidende var hun selvfølgelig langt fra at være; men saa meget
                    er utvivlsomt, at noget dybere Indtryk af hvad Videnskab er, har hun aldrig
                    modtaget, og aldrig har hun havt en videnskabelig Tanke.</p>

                <p> Man havde lige saa lidt lært hende Jødedom som Historie og Geografi. Hun siger
                    etsteds, at hun er voxet op som et Træ i Skoven og intet har kunnet lære, en
                    Religion saa lidt som Resten. <pb n="395"/> Hun dannede sig da sin egen
                    Religion, beslægtet med den, som Schopenhauer satte i System. Hendes Tanker om
                    en Vilje i Naturen, om Verdens-Elendigheden, om Medlidenheden som den eneste
                    Kilde til Moral er beslægtet med hans. Hendes Religion havde sin Mystik. Hun
                    beundrede meget Angelus Silesius og Saint-Martin; hun var lidenskabelig
                    Pantheist som Goethe. Hun optegner den tyske Mystikers Vers:</p>

                <cit>
                    <quote><lg>
                            <l>Alle Tugenden sind eine Tugend.</l>
                            <l>Schau, alle Tugenden sind ein ohn’ Unterscheid,</l>
                            <l>Willst du den Namen hör’n? Sie heisst Gerechtigkeit.</l>
                        </lg></quote>
                </cit>

                <p>og skriver derunder:</p>

                <cit>
                    <quote><lg>
                            <l>Weil sie Wahrheit ist. Einfalt, Unpartheilichkeit</l>
                            <l>Selbstlosigkeit, Austheilung für Alle.</l>
                        </lg></quote>
                </cit>

                <p> Hun saa altid Enheden, Helheden. Det var som om et Ekko af Verdenssjælen
                    vibrerede i hendes Sjæl. Hun syntes at have profetisk Gave, saa rigtigt saa’
                    hun; der var noget af en Sibylle, af en delfisk Præstinde i hendes Natur. Skade
                    at hendes løsrevne Ord for os Efterlevende saa tidt er dunkle Orakelsprog.</p>

                <p> Hun var fuld af Overbærenhed mod de Brødefulde, af Sympathi med de Ringe, af
                    Medlidenhed med de Fattige og foragtede kun ét, den korrekte Middelmaadighed,
                    men viste aabent denne Foragt, selv om den skabte hende Fjender. <pb n="396"
                    /></p>

                <p> Hun sad hen og blev en gammel Pige, dog uden at Aarene bevirkede nogen
                    Forandring i hendes Udseende eller formindskede den Magt, hun udøvede. Ti Aar
                    igjennem stod hun i den ømmeste Brevvexling med sin senere Ægteherre, Varnhagen
                    von Ense. Han var fjorten Aar yngre end hun, først en tapper Officer, senere en
                    dygtig Diplomat, tilsidst en ypperlig, stærkt fronderende Skribent, og maatte
                    udmærke sig i Krig og Fred, før han uden at blive overseet kunde tænke paa at
                    optræde som hendes Brudgom. Ham ægtede hun 42 Aar gammel og levede endnu 19 Aar
                    i et fuldstændigt lykkeligt Ægteskab med ham.</p>

                <p> Sin afgjørende litterære Betydning har Rahel derved, at det var hende, der først
                    i Berlin fornam og udtalte, hvad Goethe var værd. Længe inden der endnu havde
                    dannet sig en litterær Mening om denne Livssag for tysk Kultur, var Rahel
                    gjennemtrængt af Goethes Genius, fortryllet af dens Magt, og forkyndte Enhver,
                    med hvem hun traadte i Berøring, at denne Mand var uden Sammenligning med andre,
                    den højeste Aand, den indsigtsfuldeste Raadgiver og Dommer i Livets Anliggender.
                    Det skete paa en Tid, da Goethe endnu var en blandt mange i Hoben af Forfattere,
                    og da andre i Rang og Ry sattes langt over ham. Længe inden Brødrene Schlegel
                    kritisk fastsloge Ærefrygten for Goethe som ubetinget, havde Baliel allerede
                    indført Dyrkelsen af den store Uforstaaede og Miskjendte <pb n="397"/> i sin
                    Vennekreds i Berlin, til alle Sider prist hans lysende Ord og betegnet lians
                    Navn som et helligt og indviet Navn.</p>

                <p> Hun er saa lykkelig at træffe ham, kun 24 Aar gammel, 1795 i Teplitz. Af et Brev
                    fra David Veit til Rahel kan man se, hvad Goethe har sagt om hende: »Ja, det er
                    en ung Pige med overordentlig Forstand, som altid tænker — og med Følelser —
                    hvor finder man det? Det er noget sjældent. Vi var bestandig sammen, vi har
                    levet meget venskabeligt og fortroligt sammen.« Til Franz Horn sagde Goethe:
                    »Det er en ung Pige, som er rig paa Kjærlighed. Hun er stærk i alle sine
                    Følelser og kaster dog enhver Ytring let hen [...] det første gjør, at vi
                    beundre den store Originalitet i hende, det andet gjør denne Originalitet
                    elskværdig [...]«</p>

                <p> Da Rahel erfarer det, skriver hun: »Hvorfra véd han, at jeg har Følelse? Ingen
                    har jeg i mit hele Liv mindre kunnet vise mig for, som jeg er, end for ham. Dog
                    lad mig tie. Han er Goethe. Og hvad han føler og siger er sandt. Ogsaa hvad han
                    siger om mig, troer jeg [...] Ser De ham, Horn, saa hils ham fra En, der altid
                    har tilbedt ham, forgudet ham, selv da Ingen roste, forstod, beundrede ham. Og
                    hvis han undrer sig over, at en stille ung Pige sender ham en saadan Hilsen, saa
                    lad ham forstaa, at hun i den Grad respekterer ham, at hendes Respekt har
                    forhindret hende <pb n="398"/> i at sige det. Sig ham, at det ikke er
                    Affektation, men Blommeblødhed. Hvad kan jeg for, at Andre affektere, hvad jeg
                    mener i Alvor. Har jeg ikke Ret? Ja, jeg tilbeder ham.«</p>

                <p> Og nu skeer der Intet, gjøres der ikke ringeste Forsøg fra Rahels Side paa at
                    træde i Forbindelse med Goethe, knytte Brevvexling med ham eller lignende.
                    Aldrig omtaler hun hans Person, bestandig kun hans Geni. Der gaar tyve Aar, og
                    hun ser Intet til ham. Engang i 1811 sender Varnhagen Goethe nogle Optegnelser
                    af Rahel om hans Poesier. Han bliver slaaet af det Læste, karakteriserer
                    Forfatteren som en mærkværdigt opfattende, forenende, efter hjælpende,
                    fuldstændiggjørende Natur, der med ét Slag begriber — men efter Rahels Anmodning
                    til Varnhagen erfarer han ikke, fra hvem dette Haandskrift stammer. Først 1815 i
                    Nærheden af Frankfurt ser Rahel Goethe igjen. Der er noget Rørende ved dette
                    Sammentræf. Goethe er nu 66 Aar gammel. Han er i Besøg hos sin Veninde Marianne
                    von Willemer (hans Diwan’s Suleika) paa Willemers Gaard Die Gerbermühle. Rahel
                    er i Frankfurt, har tilfældigvis set ham paa en Kjøretur med hans Værtsfolk og
                    er i sin Skræk, sin Glæde kommen til at raabe højt: Der er Goethe.</p>

                <p> Der er som sagt gaaet tyve Aar. Det er den 8. September om Morgenen. Rahel har
                    havt noget ondt i Øjnene, er staaet senere op end sæd<pb n="399"/> vanligt,
                    staar i Negligé og børster sine Tænder, da Kl. 9 1/4 Værten kommer og siger, der
                    er en Herre, som vil tale med hende. Han har givet hendes Pige et Kort. Det er
                    Goethe’s. Og af Ærefrygt, for at han ikke skal vente, giver hun sig ikke Tid til
                    at klæde sig ordentlig paa, til at gjøre sig smuk: »Jeg lod ham træde ind
                    nedenunder og kun vente saa længe, som jeg behøvede til at knappe en Jakke om
                    mig. Det var en sort vatteret Jakke. Jeg ofrede mig selv for ikke at lade ham
                    vente et Minut. Det var den eneste Tanke, jeg havde. Heller ikke undskyldte jeg
                    mit Toilette, jeg takkede ham kun. Jeg undskyldte mig ikke; thi jeg mente, han
                    maatte vide, at jeg helt forsvinder, og at der kun tages Hensyn til ham. Det var
                    — desværre — mit Hjærtes første Bevægelse. Nu tænker jeg med den heftigste, mest
                    komiske, mest pinefulde Anger anderledes.«</p>

                <p> Hendes forsømte Paaklædning. hendes Følelse af Uskjønhed og Utækkelighed nedslog
                    hende, hun sagde intet, som duede. Efter en saa mangeaarig Kjærliglied, en
                    saadan Leven i ham og Længsel efter ham fik hun ham for eneste Gang at se nogle
                    Øjeblikke i Enrum, og saa gik det saadan: »Og hør nu helt ud,« skriver hun til
                    Varnhagen, »hvor latterlig jeg var. Da han var borte, klædte jeg mig rigtig
                    smukt paa. Alt vilde jeg nu indhente og oprette. En skjøn hvid Kjole med høj
                    smuk Krave, Kniplingsslør, mit Shavl fra Moskvá [...] <pb n="400"/> og nu kan
                    jeg sige, som Prins Louis skrev til mig: Nu er jeg mellem Brødre 10,000 Thaler
                    mere værd. Goethe har besøgt mig.«</p>

                <p> Rahel, der efter tyve Aars Venten, efter et Livs Beundring modtager Goethe i
                    vatteret Jakke hellere end lade ham vente i fem Minutter, det er, som Enhver vil
                    indrømme, et Højdepunkt af kvindelig Heroisme. Denne Scene bliver efter
                    Gjennemlæsningen af mange Bind Rahel-Litteratur tilbage i Ens Erindring som den
                    afgjørende. Den giver Maalestokken for hendes Ærefrygt, hendes Forstaaelse og
                    hendes Evne til at overvinde sit Kjøns mest berettigede Forfængelighed.</p>

                <p> Det er Skade, at et Væsen med saa sjældne Egenskaber manglede alt Talent, al
                    formende Evne, enhver Plastik. Nu ligge de line og dybe Indfald, hun har havt,
                    spredte som blotte Bemærkninger i Breve og Optegnelser af privat, for
                    Efterverdenen ligegyldig Natur. Rimeligvis holde nutildags kun begejstrede
                    Kvindesagskvinder ud at læse større Partier af hende i Træk.</p>

                <p> Men hendes Væsen var ikke af kunstnerisk Art. Det var Sandhedskærlighed. »Jeg
                    har,« siger hun, »i denne Verdens store og almindelige Elendighed viet mig til
                    én Gud, Sandheden, og hver Gang jeg er bleven frelst, er jeg bleven det ved
                    ham.« Hun var fast og paalidelig i sine Venskabsforbindelser, men selv med Fare
                    for at nedsætte sig i Andres Omdømme tilstod hun, naar en <pb n="401"/> Følelse
                    i hendes Sjæl var slukt, og skammede sig ikke derover. Med hendes
                    Sandhedskærlighed stod hendes Væsens Simpelhed i Forbindelse; hun gav sig ikke
                    ud for at være hævet over almindelige Svagheder, tilstod sin Kjærlighed til
                    Slikkeri, sin Begjærlighed efter at høre om de nyeste Parisermoder. Og hun havde
                    den fortjente Lykke stadigt at føle en dels medfødt dels erhvervet Harmoni, en
                    sikker indre Sammenhæng i Sjæleliv og Overbevisninger — deraf hendes høje og
                    berettigede Selvfølelse. »Jeg dræber Pedanteriet i tredive Miles Omkreds,« sagde
                    hun.</p>

                <p> For hende delte Menneskene sig ikke i dumme og kloge, ikke heller i gode og
                    onde, men i dem, som var dem selv, og dem, som ikke var det. Derfor havde hun
                    Sans som ingen Anden for det Naturlige, det Oprindelige, hvor hun traf det, hvor
                    beskedent det end var, og derfor havde hun selv, trods sin gjennemtrængende
                    Forstand, en Naivetet, en Friskhed i Opfattelse og Udtryk som et genialt anlagt
                    Barn.</p>

                <p> Da hun stod paa sin Anseelses Højde, var hun nødt til at gjøre sig selskabeligt
                    utilgjængelig, omgive sig med alle Slags Forskansninger for at bevare sin Frihed
                    til at vælge sin Omgang. Hun valgte bestandig Originaler.</p>

                <p> En af hendes Omgangsvenner, Grev Tilly, skriver til hende: »Jeg har tusind
                    Komplimenter at gjøre Dem, før jeg slutter. En beundrer Dem; <pb n="402"/> En er
                    Dem hengiven; En er forundret, naar han forstaar Dem, En bedrøvet, naar han
                    forlader Dem, selv om det kun er i et Brev, der maa have Ende. Alle disse
                    Personer, det er mig alene.« Denne Spøg gjengiver de forskelligartede Indtryk,
                    hun gjorde.</p>

                <p>Rahel havde tænkt meget over Originalitet. Det hedder etsteds hos hende: »Hvis En
                    sagde: De troer, det er let at være original; nej man maa gjøre sig megen Umage
                    for det; det koster stor Anstrengelse — saa vilde man anse ham for gal. Og dog
                    vilde denne Yttring være sand. Enhver kunde være original, hvis Menneskene ikke
                    stoppede deres Hoveder fulde af saamange halvfordøjede Grundsætninger, som de
                    ligesaa tankeløst plapre frem.«</p>

                <p>Der havde været fremragende og interessante Kvinder i det tyske Aandsliv før
                    Rahel, senest de, hvem Romantikerne spandt ind i deres Væv — Caroline, Dorothea
                    og de andre — Rahel er den første store moderne Kvinde i tysk Kultur, og den
                    første som er sig sin hele Oprindelighed bevidst<note><bibl>Rahel, ein Buch des
                            Andenkens fur Freunde</bibl>, I—III. <bibl>Briefwechsel zwischen
                            Varnkagen und Rahel</bibl>, I—II. Varnhagen: <bibl>Gallerie von
                            Bildnissen aus Rahels Umgang</bibl>, I—II. Ludmilla Assing: <bibl>Aus
                            Rahels Herzensleben</bibl>.</note>.</p>

                <p> Tidsalderens Stræben efter Originalitet havde ligefuldt sin Fare. Jeg tænker
                    ikke paa den Fare <pb n="403"/> at forfalde til Affektation. Der gives til alle
                    Tider stakkels Affekterte, som tro sig originale, naar de spise deres Suppe med
                    deres Støvler. Men Faren var stor for gjennem evindelig Selvundersøgelse og
                    Selvbespejling at tillægge sine flygtige eller almindelige Fornemmelser
                    Mærkværdighed og saaledes forfalde til en uaffekteret Unatur saaledes som den
                    skjønne Henriette Herz og ikke faa af hendes Kreds. Hjerteudgydelserne her lugte
                    af Lampeolie og Blæk. Originalitetens Ildskrift ser anderledes ud.</p>

                <p>Den møder En i Bettina’s <bibl>Goethes Brevvexling med et Barn</bibl>. Disse
                    Breve fra Bettina, det er Lidenskabens Flammeskrift, »syngende Flammer«. Bettina
                    von Arnim, Clemens Brentanos Søster, Achim v. Arnim’s Hustru, der ved Slægtskab
                    og Giftermaal tilhører den romantiske Kreds, tilhører som Skribentinde det unge
                    Tysklands Periode. Medens hos Rahel Beundringen for Goethe var frygtsom, en
                    Hjertebanken og en Dyrkelse i Alvor, med stille Værdighed, fremtræder
                    Beundringen hos Bettina som en halvt sanselig, halvt aandelig Indsmigren, som
                    paatrængende Elskværdighed, burreagtig Vedhængen og Begejstringens dristigste
                    Flugt over alle Bjerge.</p>

                <p>Ved Aaret 1807 er hun igjennem Goethe’s Moder som hans Byesbarn traadt i Berøring
                    med ham, vistnok allerede 23 Aar gammel, men med et Barns Holdning eller rettere
                    som et dobbelttydigt Væsen midt imellem Barn og Kvinde. Hun <pb n="404"/> kommer
                    til Weimar, faar af Wieland en overflødig Introduktionsbillet til Goethe,
                    strækker begge Hænder ud imod ham og véd ikke mere af sig selv. Han sætter hende
                    overfor sig i Sofaen, taler om Hertuginde Amalies Død, om hun har læst derom i
                    Avisen. »Ak,« sagde jeg »jeg læser ikke Avisen.« — »Saa, jeg troede, De
                    interesserede Dem for alt, hvad der foregaar i Weimar.« — »Nej, jeg interesserer
                    mig kun for Dem og er alt for utaalmodig til at blade i Aviser.« — »De er et
                    venligt Barn.« — Lang Pause. — Saa springer hun op fra Sofaen og kaster sig om
                    hans Hals.</p>

                <p> Blot dette Træk, og man har hendes Holdning overfor Goethe i dens Modsætning til
                    Rahels. Hun havde fra Barn af den ungdommelige Dristighed, som ellers er
                    hyppigere hos Drenge end hos Piger. I Marburg viser man endnu et Taarn, som hun
                    klatrede og klavrede op paa og hvor hun trak Stigen op efter sig for at være
                    alene. Hun havde en Gjøglerskes Smidighed i alle Lemmer og tillige noget af
                    Mignons barnlige og uskyldige Enthusiasme. Hun er Mignon overført i det
                    virkelige Liv, med samme Ynde og langt ringere Alvor.</p>

                <p> Bettina var 50 Aar gammel, da hendes <bibl>Goethes Brevvexling med et
                        Barn</bibl> i 1835 udkom. Arnim var død i 1831, Goethe i 1832. Hun havde
                    faaet sine Ungdomsbreve til ham tilbage, fra Tiden 1808—1811, da deres Forhold
                    afbrødes paa Grund af en fra hendes Side udvist Uhøflighed <pb n="405"/> mod Fru
                    Goethe. Hun gav sig til at behandle disse Breve frit, friere endnu end Goethe
                    havde behandlet sit Levnet i <bibl>Dichtung und Wahrheit</bibl>, givende Udtryk
                    til alt det, hun da havde følt og indlæggende mangt og meget, hun nu syntes, der
                    burde været følt; hun gav Forholdet en lidenskabeligere Farve, end det havde
                    havt, men i dybere Forstand holdt hun sig til Sandheden. Strax blev
                    Brevvexlingen holdt for rent faktisk. Men da Kritiken overfor den stærkt var
                    bleven vakt ved den Omstændighed, at Bettina udgiver Digte for skrevne til
                    hende, der bevisligt er rettede til ganske andre Kvinder, kom der en Tid, da den
                    tabte al Kredit som historisk Aktstykke, og da man ansaa Alt, hvad der i den
                    meddeles, for opdigtet. Dog efterat Loeper i 1879 havde udgivet Goethes ægte
                    Breve til Bettina, saa man, at disse hos hende var aftrykte næsten ordret; kun
                    nogle Hilsener var udeladte og Udtrykket De erstattet med Du. Du forekommer
                    faktisk kun i et eneste Brev, men rigtignok i det eneste, Goethe ikke har
                    dikteret, saa Bettinas Ændring ikke har været uberettiget. Goethe havde den Vane
                    at sende Digte, han lige havde forfattet, med sine Breve. Bettina har været
                    indbildsk nok til at tro rettede til hende Digtene til Minna Herzlieb — selv
                    dem, der spille paa Navnet Herzlieb, og som hun derfor ikke forstaar — og
                    ligeledes Digte til Marianne v. Willemer. Det er en undertiden pudsig, men <pb
                        n="406"/> altid undskyldelig Misforstaaelse. Uundskyldeligt er det derimod,
                    at hun opløste disse Digte i Prosa og indførte denne Prosa i sine tidligere
                    Breve for at fremkalde det Skin, at Goethe ikkun havde sat hendes Tanker og
                    Følelser paa Rim.</p>

                <p>Iøvrigt er Alt, hvad hun meddeler om sit Forhold til Goethes Moder, om sin Iver
                    for fra Moderens Læber at samle Bidrag til Goethe’s Barndomslevnet, der kunde
                    indlede <bibl>Dichtung und Wahrheit</bibl>, og ligeledes hvad hun fortæller om
                    Beethoven og hendes Forhold til ham i alt Væsentligt den rene
                            Sandhed<note><bibl>Briefe Goethe’s an Sophie von La Roche und Bettina
                            Brettano nebst dichterischen Beilagen</bibl>. 1879.</note>.</p>

                <p> Ingen, der i en ung Alder og med Sans for en digterisk Begejstring har læst
                    dette Værk af Bettina, vil nogensinde glemme det Indtryk, han første Gang modtog
                    af denne Stil. Den har en Livskraft, en Kjækhed, en Finhed i Vildskaben, en
                    rytmisk Strømmen og Klang, som rent forbauser og henriver. Naar man kommer fra
                    Rahels sære Hieroglyfer, fra denne dunkle Billedskrift, som man aner tusind
                    Hemmeligheder i, men sjældent forstaar tilfulde, fordi det levende Liv, som var
                    Kommentaren, er borte, saa er det vederkvægende at tage sig et Bad i dette
                    friske Væld af naiv og indtagende Begejstring. Rahel er dybere og mere
                    virkelighedstro. Men Talentet er saa <pb n="407"/> skjøn en Ting. Det gjør saa
                    godt. Man kan og maa holde det meget tilgode.</p>

                <p>I disse Breve er Bettina 23—25 Aar gammel, Goethe 58—60. Hendes Lidenskab er da
                    ikke den almenmenneskelige, som en ung Kvinde føler for en ung Mand. Hun har
                    levet i den under hele sin Opvæxt, den er Arv fra hendes Moder, Maxe Brentano,
                    af hvem Træk gik over til Werthers Charlotte. Hun elsker Goethes Moder, som unge
                    Kvinder altid elske den Elskedes Moder; hun er hende saa taknemmelig, fordi hun
                    har født ham — »hvorledes skulde jeg ellers have lært ham at kjende!« Sværmeriet
                    for Sønnen faar Udtryk i Breve til Moderen, saalænge indtil hun ser ham første
                    Gang og nu retter sine Breve til ham selv.</p>

                <p>Fra hint første Favntag af betragter hun ham som sin. Hun skriver til hans Moder:
                    »Der gives en Maade at besidde En paa, som Ingen kan gjøre En stridig. Den øver
                    jeg paa Wolfgang. Ingen har kunnet det før mig trods alle hans
                    Kjærlighedshistorier, hvorom du har fortalt mig. Lidenskaben er den eneste Nøgle
                    til Verden; ved den lærer Aanden at kjende og føle Alt. Hvorledes skulde den
                    ellers komme ind deri!«</p>

                <p>En har sammenlignet disse Breve med Skibe med rige Ladninger. Goethe er
                    Ledestjernen paa alle deres Farter.</p>

                <p>Hendes Tænken paa ham er en Sværmen: »Jeg vilde ønske, jeg sad ved hans Dør som
                    et <pb n="408"/> fattigt Tiggerbarn og fik et Stykke Brød af ham, og han kjendte
                    paa mit Blik, hvad for et Væsen jeg er, og drog mig til sig og hyllede mig i sin
                    Kappe for at varme mig. Visselig, han vilde ikke bede mig at gaa igen, og jeg
                    turde frit vanke om i Huset, og saaledes gik Aarene, og Ingen vidste, hvor jeg
                    var, og saaledes gik Aarene og Livet hen, og i hans Aasyn spejlede den hele
                    Verden sig for mig, og jeg behøvede ikke at lære andet.</p>

                <p> Ifjor i Maj, da jeg saa ham første Gang, brød han et frisk Skud af Vinranken
                    foran hans Vindue og lagde det paa min Kind og sagde: Bladet og din Kind er lige
                    bløde — og jeg sad paa en Skammel ved hans Fødder. Hvor ofte har jeg tænkt paa
                    det Blad og paa, hvorledes han strøg min Pande og mit Ansigt dermed og drog sine
                    Fingre igjennem mit Haar og sagde: Jeg er ikke klog; man kan let bedrage mig; du
                    vilde ingen Ære have deraf. Det var ikke aandrigt sagt, og dog har jeg tusinde
                    Gange gjennemlevet det i mine Tanker og vil mit Liv igjennem drikke deraf som
                    Ojet drikker Lys — det var ikke aandrigt, og dog overstraaler det for mig al
                    Verdens Visdom.«</p>

                <p>Der er Poesi i dette Sværmeri og i de Udtryk, hun giver hans Allestedsnærværelse
                    hos hende, sin Længsel, sin tause Skinsyge paa de berømte Kvinder, der som Fru
                    de Stael komme for at gjøre hans Bekjendtskab; der er Poesi i hendes Sorg over
                    ikke at kunne være ham til nogen Nytte <pb n="409"/> og i hendes levende Følelse
                    af sit Værd, sin Ejendommelighed:</p>

                <p>»Jeg maa fortælle dig, hvad jeg inat har drømt om dig. Hyppigt har jeg samme
                    Drøm. Det er mig, som skulde jeg danse for dig. Jeg har en Følelse, som om Alt
                    maatte lykkes for mig, Mængden staar om mig. Jeg søger dig. Du sidder frit
                    overfor mig; det er, som mærkede du mig ikke. — Nu træder jeg frem for dig med
                    gyldne Sko, og mine blændende Sølvarme hænge skjødesløst ned, og jeg venter. Saa
                    løfter du dit Hoved, dit Blik hviler uvilkaarligt paa mig, jeg drager med lette
                    Skridt magiske Kredse, dit Øje forlader mig ikke meer. Du følger mig, hvordan
                    jeg og vender og drejer mig; jeg føler med Triumf mit Held. Alt, hvad du neppe
                    aner, det viser jeg dig i Dansen, og du undres over den Visdom, jeg foredanser
                    dig; snart kaster jeg den luftige Kaabe af og røber mine Vinger og stiger op paa
                    Højderne. Da fryder det mig, at dit Øje følger mig, og jeg svæver atter ned og
                    synker i din aabne Favn.«</p>

                <p> Der er træffende Finhed i dette Sindbillede og Gratie i denne Skildidng. Der er
                    i Bettinas Sværmen for Goethe noget af den samme Klatre- og Stigelyst, som hun
                    lagde for Dagen i sin Barndom. Hun klavrede op paa Skuldren af den store
                    Olympiers Statue — den hun atter og atter gjorde Udkast til — drog Stigen op
                    efter sig, og sad <pb n="410"/> ene deroppe, svælgende i sin Glæde over at være
                    ham saa nær. Dog det, hvorved Bettina for det unge Tyskland blev en ideal Figur,
                    en Valkyrie, det var ikke hendes Begejstring for Goethe blot som saadan. Det,
                    som vandt hende denne Ungdom, det var det politiske Frisind, som brød frem i
                    hendes Breve, og som hun forgjæves søgte at faa den stille Mand i Weimar til at
                    dele, det ildfulde Sværmeri for Tyrolernes Frihedskamp mod de Franske, for
                    Menneskehedens jordiske Velfærd i Almindelighed, for Fattigdommens,
                    Samfunds-Elendighedens Udryddelse. Og et mægtigt Indtryk gjorde det at se en
                    Tilbederinde af Goethe som hende, uafhængigere end Babel, prise Beethovens
                    Bepublikanisme som større, værdigere end Goethes Fyrstetjener-Troskab. Hun
                    stræber at bringe Goethe sammen med Beethoven og hun ønsker, hun kunde sende
                    hans Wilhelm Meister ned i Tyrolerbjergene til Andreas Hofer, for at han der
                    kunde lære at føle større Begejstring og at øve mandig Daad.</p>

                <p>Under Frederik Wilhelm IV. stod hun fra først af Hoffet nær. Hendes Forhold til
                    Kongen var et aabent, fortroligt; hun havde næsten i samme Grad som Humboldt
                    Indflydelse paa ham, naar det gjaldt om at ophjælpe Talentet eller lindre
                    Elendigheden. Ikke længe efter hans Regjerings- tiltrædelse bragte imidlertid
                    hendes Følelser hende til at optræde offentligt som Statssocialist. Hun <pb
                        n="411"/> udgav i 1843 Skriftet <bibl>Dies Buch gehört dem König</bibl>, i
                    hvilket hun opfordrer ham til at afhjælpe Nøden blandt hans Undersaatter. Hun
                    havde fra sin Ungdom af betragtet sig som de Ulykkeliges naturlige Forsvarer og
                    Advokat. Forladte, sørgmodige Mennesker tiltrak hende magnetisk, siger Hermann
                    Grimm, der som hendes Svigersøn har kjendt hende nøje. Af Driften til at hjælpe
                    Andre og af hendes Barndomsindtryk fra den franske Revolutionstid udsprang
                    hendes politiske Sympathier, som hun med naiv Tillid til at finde Støtte hos
                    Kongemagten udtalte uden ringeste Sky.</p>

                <p>Hun havde i 1831, da Choleraen rasede i Berlin, uforfærdet taget sig af de Syge
                    og Nødlidende. Idet hun gik ud fra Berliner-Arbejdernes trykkede Stilling, kom
                    hun paa den Tanke, at hele Folket var sygt og behøvede Hjælp. Frihed havde altid
                    været hende et magisk Ord. Det gjaldt for hende blot om, at der fra rette Sted
                    tonede et «Der vorde Lys!» og Friheden vilde staa op og al Menneskehedens Følen
                    og Drømmen blive en eneste harmonisk klingende Marsch med Folkenes Begejstring i
                    Følge.</p>

                <p>Hun skrev den Bog, hun med en beskeden Parabel tilegnede Kongen, i Samtaleform.
                    Mest er det Goethes Moder, der fører Ordet. Der er megen varm Følelse i Bogen,
                    er ogsaa samlet en Del Material, som illustrerer den lavere Befolknings
                    Nødstilstand, men der er for liden politisk Indsigt <pb n="412"/> deri til at
                    man endnu i vore Dage kan arbejde sig igjennem Værket.</p>

                <p>Hvor Forfatterinden kulminerer, hedder det: »Vort Tegn er Frihedens Fane; den
                    udbreder Dagglans midt i Tidernes Nat, dens Glans blænder og vil være dem paa
                    Bredderne en sand Skræk, medens vi juble og er glade.« . . . Farer? »Friheden
                    kjender ingen Farer! For den er Alt muligt. Uvejret selv, den vældigste af alle
                    Storme, er Storadmiral paa vort Barkskib!«<note><bibl>Dies’ Buch gehört dem
                            König</bibl>. S. 531.</note></p>

                <p> Man begriber, at disse Toner ikke slog an ved Datidens preussiske Hof. Bogen
                    vakte Opsigt men tilintetgjorde Bettinas gode Forhold til Kongen. Da den, som
                    venteligt var, kun forøgede den politiske Uvilje hos Befolkningen, blev hendes
                    næste Bog (om Clemens Brentano) beslaglagt under et Paaskud, fordi man frygtede
                    en Fortsættelse.</p>

                <p>Allerede lang Tid forinden var Bettina imidlertid, som alt berørt, bleven
                    enstemmig hyldet af den yngre Slægt. Man læse Gutzkows Skildring af sit første
                    Besøg hos hende, Mundts Fremstilling af hendes Væsen, Kühne’s digterisk
                    beaandede Karakteristik. Ja selv Robert Prutz, saa streng han er imod alle det
                    unge Tysklands Medlemmer og Forbilleder, indordner sig blandt hendes Beundreres
                    Tal. Bettinas Breve, siger Prutz, er vel den gamle Romantiks sidste, glimrende
                    Opblussen, <pb n="413"/> det knitrende, knaldende Fyrværkeri, med hvilket
                    Romantiken slutter sin yppige Fest. Men de er tillige Baalet, paa hvilket den
                    fortærer sig selv, Ildsøjlen der slaar op af dens Aske — og viser os Vejen.</p>

                <p> Den tredje Kvinde, hvis Væsen kom til at gjøre dybt Indtryk paa Slægten fra
                    1830, var Charlotte Stieglitz, født Willhöft, en Kjøbmandsdatter fra Leipzig.
                    Hun var som Barn en stille sjælfuld Natur, senere et tænksomt, nonnelignende
                    Væsen. I 1822 kom den 21aarige Heinrich Stieglitz til Leipzig for der at studere
                    Filologi. Han havde i Gottingen, uskyldigt nok, været indviklet i
                    Retsforfølgelsen mod Demagoger. Han saa godt ud, havde et forvovent og
                    lidenskabeligt Ydre, og han var Poet. Charlotte var 16 Aar gammel, regelmæssigt
                    smuk med noget af det Overnaturlige i sit Væsen, som de gamle Germaner tiltroede
                    de Kvinder, de tillagde Spaadomsgave. Panden høj og klar og tankefuldt hvælvet,
                    omringet af brune Lokker, Haaret taarnagtigt opsat, en stærk Profillinje med en
                    langlig og smal Ørnenæse, en dejlig Mund, store brune Stjerne-Øjne med en
                    funklende Tapperhed i Blikket. Hun talte altid dæmpet, men sang med en stor,
                    klar Stemme.</p>

                <p> Er der noget som Digterne i den nyere Tid ikke have forsømt, saa er det at
                    indprente Menneskene, Kvinderne især, at en Digter er et højere Væsen. Da
                    Charlotte forelskede sig i den unge, <pb n="414"/> kjønne Poet, der følte sig
                    stærkt draget til hende, befandt hun sig som henrykt i en Lykkestilstand. Den
                    Tanke at være en Digters, en virkelig, levende Digters Elskede — det var
                    Saligheden. Og hun har viet ham hver Følelse i sin Sjæl, alle Tanker, al Omhu
                    fra hun saa ham første Gang, til hun, 12 Aar senere, for hans Skyld stødte
                    Dolken i sit Hjerte. Endog før hun blev hans Forlovede gik hun bestandig og
                    ønskede at hun kunde udføre noget rigtigt Vanskeligt, rigtigt Stort for ham,
                    uden at han erfor, det udgik fra hende. Der var i hendes Væsen det kvindeligt
                    Tjenende, det Moderlige, det husholderisk Forstandige og tillige den muntre
                    Uforfærdethed, som høre til Kvindenaturens bedste Egenskaber. Hun gjorde Indtryk
                    af lutter Mildhed og Højhed.</p>

                <p> Og saa forvexlede hun en umandig Leipzigerstudiosus med det Mandsideal, hvorom
                    hun drømte, og et lille, underordnet poetisk Talent med en af den store Kunsts
                    Repræsentanter. For at kunne gifte sig maatte Stieglitz søge Sysselsættelse og
                    han blev i 1827 paa én Gang Gymnasiallærer og Assistent ved Bibliotheket i
                    Berlin, men stønnede uforholdsmæssigt under den Tvang, disse Stillinger paalagde
                    ham. Han var mørk af Lød, heftig af Sind, stræbende efter at udmærke sig som
                    Digter, men var en rent boglig, virkelighedssky Kunstevne, og uden Udholdenhed
                    eller Modstandskraft i Livets Kamp: en af dem, hvem Gjenvordigheder fælde. <pb
                        n="415"/> Han havde det Ydre af et genialt Menneske, men var inderst inde
                    ganske mat.</p>

                <p> Det er en tragisk Misforstaaelse fra hendes Side. Hun troer om ham, at han er en
                    ubændig Natur. Negt det ikke, skriver hun til ham, Du har store Anlæg til
                    Røverhøvding. Og hun kalder ham sin sorte, vilde Dolkesvinger med de funklende
                    Øjne. De er længe forlovede, bo i forskjellige Byer. Hans Breve er elskværdige,
                    naturlige og varme; han behøver imidlertid kun lidet hendes Nærhed. Hun, den
                    varmblodigere, smægter efter ham, hans Person. Hun var det ubændige
                    Naturmenneske, han det rene Bogmenneske — saa langt fra at være en Røverhøvding
                    som nogen Bibliothekar i Verden.</p>

                <p> Han manglede ikke Evner. Samtidigt med Victor Hugo i Frankrig føler han sig
                    poetisk draget til Østerland. Han studerer paa sit Bibliothek, saa nøjagtigt han
                    formaar, de orientalske Rigers Kultur. Deraf fremgaar de tre Bind <bibl>Bilder
                        des Orients</bibl>, han saa møjsomt sammendigtede. Der er meget nydeligt og
                    anskueligt deri; det var en Uretfærdighed at de helt oversaas, men den Følelse,
                    der besjæler disse Tyrker- og Perserdigte, disse Tragedier fra Stambul og Scener
                    fra Ispahan, disse ingenlunde ilde Digte om Grækenlands Frihedskrig, er altfor
                    spag; den mangler netop det stærkt Personlige, det Vilde, som Charlotte saa i
                    Heinrich Stieglitz. Alt dette er altfor litterært. <pb n="416"/></p>

                <p> Da de i 1828 skulde vies og begive sig paa Bryllupsrejse, kjøbte Charlotte paa
                    sin Brudgoms Opfordring ham et Rejsevaaben, en Dolk, den samme, hvormed hun sex
                    Aar senere gjorde Ende paa sit Liv. Efter Brylluppet følger for Charlotte kun en
                    ganske kort Tid af ublandet Lykke. Men hun gaar helt op i sin Mands Virksomhed
                    og lider under den Jammer, at han — Geniet — skal spilde saa megen Tid og Kraft
                    paa Bibliotheket og paa Undervisningstimer. Hendes Liv gaar hen i stadig
                    Brevskrivning, for at opnaa bedre Vilkaar for ham, til deres fornemme og rige
                    Slægtninge i Rusland, Ministre og Gehejmeraader, til andre Beskyttere og
                    Velyndere. Hun opmuntrer ham; hun kan hans Digte udenad hvert et, hun parodierer
                    et af dem med allerkjæreste Skjelmeri. Da han længe ikke havde kunnet komme ud
                    af en Scene i sit Sørgespil <bibl>Selim III</bibl>, træder hun ham en Dag, da
                    han kommer hjem, imøde og peger smilende paa Skrivebordet, hvor denne Scene
                    ligger fuldstændigt udarbejdet. Det er den sjælfulde Scene mellem Sultanens
                    Moder og Lægen i tredje Akt.</p>

                <p> Der var nu og da hvad hun kalder Champagnestemning over hende; hun sørgede over,
                    at den nu aldrig mere fandtes hos ham. Hun skriver et Digt til ham med en Gave
                    af sex Fjærpenne: han skal være flink, besluttet, ikke gruble for længe, før han
                    begynder:</p>

                <cit>
                    <quote>
                        <lg>
                            <pb n="417"/>
                            <l>Giess ein Füllhorn aus mit Früchten,</l>
                            <l>Blüth’ und Früchte gieb zugleich,</l>
                            <l>Weisheit sei in deinem Dichten,</l>
                            <l>Witz und Jugend mach’ es reich.</l>
                        </lg>
                        <lg>
                            <l>Menschen lass uns drinnen finden,</l>
                            <l>Menschen, die gelebt, gedacht,</l>
                            <l>Lass von Lieb’ dich warm entzünden</l>
                            <l>Und von Zorns Gewitternacht.</l>
                        </lg></quote>
                </cit>

                <p> Men han, i hvis Sjæl hun bestandig troer at finde det Mægtige, det Titanagtige,
                    der kun ikke vil over hans Læber, er ufrugtbar, ikke blot umeddelsom, men paa
                    Sindssygens Rand, undertiden maaske endog ude over Randen. Hendes Opmuntringer
                    møder han med Stumphed. I et af hendes Breve hedder det: »0 Heinrich, lad os
                    undertiden være inkonsekvente, flamme op, fortvivle, være himmelhøjt jublende,
                    bedrøvede til Døden, kun for Guds Skyld ikke stumpe!« Man føler Rahels
                    Aandsbeslægtede, Rahels Beundrerinde, i disse Ord.</p>

                <p> Han sidder hen, forpint af det daglige Slid og af sine overvurderede Evners
                    Goldhed, snart irriteret, snart hensunken i sørgmodig Sløvhed. Hun søger og
                    søger efter Midler mod denne Nedspændthed. Nu véd hun, hvad der er Aarsagen, han
                    er for ene, han har uden Kvinder ikke Impulser nok, og hun er ikke skinsyg. Hun
                    skriver (Oktober 1834): »Gid du blot Heinrich vilde træde mere i Brevvexling
                    eller i Forbindelse med ægte Kvinder. Ægte Kvinder er Digterens sande Publi<pb
                        n="418"/> kum. Det vilde interessere mig, paa en sand og aaben Maade at
                    erfare, hvad de tænke om dig og dine Værker. Dn vilde kunne optage meget deraf,
                    lære meget deraf og fornøje dig derved og have en nyttig og behagelig
                    Adspredelse deri.«</p>

                <p> Hun vil, at de skulle rejse, drage vidt omkring, til St. Petersborg, til
                    Finland. Han opsiger sine Embeder, de rejse. Intet nytter.</p>

                <p> Foran Vandfaldet Imatra i Finland sagde hun i Juli 1838 disse mærkværdige Ord
                    til Stieglitz: »Er det Hele ikke som én stor Tanke, der har forvildet sig ind i
                    denne Fjældensomhed? Bølgende Følelser og Tordenstorme, et Uvejr, det var det
                    passende Akkompagnement til denne Nedstyrten af fraadende Vand. Men tænk dig nu
                    Sangen om den lille Viol her — hvor kummerligt vilde den lyde, og i og for sig
                    er den dog saa skjøn. Saaledes forlanger denne bølgende, mægtigt bevægede Tid
                    vældige Sange. Du vil give den dem [...]«</p>

                <p> I Oktober 1833, da han klagede og atter klagede over Livets smaa Naalestik,
                    svarte hun (som han har noteret): Jeg har iagttaget dig skarpt og er kommet til
                    den Overbevisning, at hvem der mener det godt med dig, ordentlig maa gaa ud paa
                    at berede dig en rigtig dyb Smerte. Intet vilde gjøre dig mere Godt. Intet kunde
                    fremme dig mere.</p>

                <p>Efter sindslidende Menneskers Vis kunde Stieglitz stundom være exalteret og
                    hidsig til det Yderste <pb n="419"/> for saa atter at hensynke i sin sædvanlige
                    stumme, næsten dyriske Rugen. Paa en Spadseretur viste han sig en Dag saa
                    fortabt i sig selv, saa sløv for Alt, at hun prøvede paa at gaa fra ham for at
                    se om han, naar han mærkede det, vilde mande sig op. Han mærkede det ikke. — Det
                    var som et Varsel om at ogsaa hendes <emph>endelige</emph> Bortgang fra ham
                    vilde vise sig ude af Stand til at løfte ham; men hun forstod ikke Varslet.</p>

                <p> Stadigt følte hun Trang til at drive ham ind i det virksomme Liv, lidenskabeligt
                    opfyldt som hun var af de nærmest foreliggende Tidsideer. Hun mente, Digteren
                    maatte leve i stadig Vexelvirkning med Omverdenen. En Dag sagde hun til ham:
                    »Jeg længes ordentlig efter din aandelige Gjenfødelse. Den vil komme, den vil
                    komme! men gid jeg kunde fremskynde den — selv om det var ved et Kejsersnit. Men
                    dersom det mislykkedes!« Og i December 1834 skriver hun for sig selv, at fra det
                    Øjeblik af, da Schiller træder ind i Goethes Liv, vinder dette Liv i Rigdom, men
                    at ved Vennens Død havde Goethe kunnet og maattet vinde mere, ifald han ikke
                    efter sin Vane havde vendt sig diktatorisk bort fra Smerten; han havde skullet
                    optage den i sig, uudslukkeligt, saa vilde en ny Ungdom i hans poetiske
                    Frembringen være blomstret op deraf.</p>

                <p> I den Maaned var Livsleden hos Stieglitz paa sit Højeste. Hans Sygdom viste sig
                    da i aandelig <pb n="420"/> Stillestaaen, Udtryksløslied. Forgjæves bønfaldt hun
                    ham tidt som et Barn, om dog hellere at rase og larme som fordum, kun ikke saa
                    frygteligt at synke sammen; saa var det hun besluttede at anvende det sidste
                    Middel, der for hendes uskyldige og overspændte Sind stod som det, der
                        <emph>maatte</emph> prøves, det at volde ham den store, simple Sorg, der
                    vilde vække hans Genius igjen og give hans Poesi nyt Indhold.</p>

                <p> Den 29. December 1834, da hun en Aften kom hjem og havde to Timer at blive alene
                    i, kastede hun ved sin Indtræden i Huset sin korte Pelskaabe og sin Boa paa
                    Gulvet, ilte ind i sit Sovekammer, lukkede Døren til Kjøkkenet, hvor Pigen var,
                    ilaas, klædte sig af, vaskede sig, tog en ren hvid Natdragt paa, skrev nogle
                    Linjer til Heinrich, i hvilke hun udtaler sin Tro paa at et nyt Liv for ham vil
                    spire af Ulykken og ender med en Opfordring til ham om nu ikke at være svag, men
                    rolig og stærk og stor. Saa strakte hun sig ud paa sin Seng og stødte med fast
                    og sikker Haand Dolken fra deres Bryllupsrejse i sit Bryst.</p>
                <p>[[en blank linje]]</p>
                <p> Ved første Blik synes disse Kvinder, Rahel, Bettina, Charlotte, der alle blive
                    berømte i Aaret 1835, Intet at have tilfælles. Rahel døer 1833, 61 Aar gammel,
                    og tilhører med sit Livs egentlige Bedrift, den første energiske Hævdelse af
                    Goethe, <pb n="421"/> lige saa meget det forrige Aarhundrede som dette. Bettina,
                    der er fjorten Aar yngre, optræder først et Aarstid efter Rahels Død; hun
                    forener Romantikens højeste Sværmeri og Usandfærdighed med det unge Tysklands
                    reformatoriske Tendenser. Charlotte endelig udretter Intet uden at dræbe sig
                    selv, hvad Kvinder til enhver Tid have gjort, om end aldrig af den Bevæggrund
                    som hun.</p>

                <p> Men der er dybere liggende Fællestræk. Først den Uro, som er Tidsalderens; Uro,
                    ikke i udvortes Jagen, men i Følelsesbevægethed; Uro, ikke i Nervøsitet som vore
                    Dages, men i evig Selvreflexion. Dernæst den Ejendommelighed, at Ingen af dem
                    overtræder Samfundets Skranker, skjøndt Ingen af dem har Respekt for disse
                    Skranker. Saa den mærkværdige ideale Troskab hos dem alle mod Noget udenfor dem:
                    Rahel er Goethes fra sit første Aandedræt som voxen Kvinde til sit sidste.
                    Bettina er Goethes i den Grad, at Oprettelsen af det kolossale Mindesmærke for
                    ham, som hun helligede sit første Skrift, som hun selv tegnede og lod udføre i
                    Miniature, i hendes Alderdom formelig blev en fix Ide hos hende. Charlotte
                    tilhører den Mand, hun sexten Aar gammel har valgt, saa hun kun lever for ham og
                    døer for hans Skyld.</p>

                <p> Fælles for dem alle er et Liv i Begejstringen. Hos den ene ytrer den sig som en
                    stille og hellig Lue, hos den anden bryder den ud i et Fyrværkeri af Ideer og
                    Drømmerier, hos den sidste i den store <pb n="422"/> Besluttethed, der ofrer
                    Livet uden Klage. Fælles for dem er bestemtere Genidyrkelsen, den stærke, her
                    tysk exalterede Følelse af det poetiske Genis Værd og Betydning. De vil bidrage
                    deres til Geniets Anerkjendelse og Forherligelse eller til Geniets Udvikling og
                    Frigjørelse, og gaa op i denne Attraa, ligegyldigt om de have mødt en stor eller
                    en uværdig Gjenstand. Fælles for dem er endelig Følelses- og Tankelivets
                    overordentlige Originalitet. De ligne ingen andre Mennesker i Verden. Aldrig har
                    der existeret en følende Grublerske som Bah el, aldrig en Sylfe og Sværmerske
                    som Bettina, aldrig en Selvmorderske som Charlotte, Selvmorderske i Kraft af en
                    højsindet, men urigtig æsthetisk Theori.</p>

                <p> Den, der attraar en dybere historisk Forstaaelse, ser desuden i Rahels
                    Selvreflexion den første Form, som Kvindens Frigjørelsesdrift i dette
                    Aarhundrede i Tyskland maatte antage; denne høje intellektuelle Selvstændighed
                    maatte naaes, før Kvinderne i et Land, hvor man i Aartusinder havde henvist dem
                    til Hjemmet, kunde stræbe videre frem. Forskeren læser fremdeles i Bettinas
                    tredobbelte Begejstring for Goethe, for de politiske Frihedstanker og for de
                    sociale Reformforslag Kunstperiodens Overgang til Liberalismens og Socialismens
                    Tidsalder. Han ser endelig i Charlottes Selvmord et Udtryk for Datidens Kvinders
                    Attraa efter at rive Mændene ud af litterær Qvietisme og <pb n="423"/> stille
                    dem Ansigt til Ansigt med Livets Alvor og Pathos. Hele Tidsalderen taler
                    igjennem hendes Mund, da hun siger Stieglitz, at Sangen om den lille Viol er
                    umulig med Akkompagnement af et Vandfald. Ingen af disse Kvinder kunde da paa
                    noget andet Tidspunkt have udviklet sig til det, de blev; Ingen af dem vilde til
                    nogen anden Tid være bievne forstaaede og vurderede som de gjorde. Vi have
                    allerede nutildags al Møje med at forstaa dem.</p>

                <p> Betegnende er det, at i disse Kvinders Liv forekommer Ordet <emph>Arbejde</emph>
                    ikke. De have ikke methodisk lært det Allermindste, og i deres Angst for
                    Ukvindelighed er de stolte deraf. Vi saa det hos Rahel. Selv den ganske
                    ualmindeligt sprogkyndige Henriette Herz er dybt krænket over, at Jean Paul i et
                    Brev har skrevet Ordene »M. Herz og hans lærde Hustru«. Charlotte Stieglitz har
                    ingen Anelse om, at Talentet udvikles ved Arbejd, ved haardnakket Flid, og ikke
                    ved Dødsfald. Bettina endelig, Bajaderen, der som Mignon danser mellem Æg, har
                    intet med Arbejd at gjøre. Man føler det med Mishag, naar man følger det
                    uordentlige Foredrag i hendes saa upolitiske Bog til Kongen.</p>

                <p> Henad Aaret 48 begyndte man at indse, at denne Aandrighed vilde have været
                    solidere, sandere, varigere, ifald disse Kvinder havde vidst Noget, havt et
                    Studium eller dyrket en Videnskab. Al denne <pb n="424"/> Tankeflugt kunde have
                    været dobbelt saa værdifuld, ifald den havde været underkastet en første
                    Disciplin. Flugt uden foregaaende Tugt er ofte Kraftspild. Havde Rahel havt et
                    Kundskabsgrundlag at staa paa, vilde hun have kunnet virke anderledes paa
                    Efterkommerne. Nu flagre hendes Indfald, dunkle og klare, Avner og Sædekorn, for
                    alle Vinde.</p>

                <p> Man troede i Trediverne endnu paa en Inspiration, der fritog for Viden, paa en
                    Hjærtets Moral, der fritog for at reformere det gamle Samfunds Moral, paa en
                    Regeltrods, der lod alle Regler staa, men selv gik udenom dem. Her traadte det
                    unge Tysklands Mænd til og forsøgte at gribe ind.</p>

                <p> I Fyrrerne var man klar over, at der gaves Noget, som var mere værd end
                    aandfuldt Snarsyn og et Liv i den indre Verden alene. Der gaves ydmygt og
                    dristigt Arbejd i Videnskab og Politik. Vi se den tyske Filosofi udvikle sig i
                    Retning af Radikalisme og vi støde paa Digtere, der stræbe at bryde den
                    politiske Frihed en Vej.</p>
            </div>
            <div>
                <head>XXIV. [Tronskiftet i Preussen, Fr. Vilhelm IV]</head>

                <p> Ved Aaret 1840 træder den litterære Bevægelse ind i et nyt Stadium, et mere
                    filosofisk og politisk. Endnu en Generation var skudt i Vejret, som skyldte
                    Hegel sin dybeste Dannelse, og mærke<pb n="425"/> ligt nok: paa den virkede
                    Hegel især politisk. Schelling havde i sin Tid betegnet Kunsten som Aandens
                    højeste Form. At Kunstneren er det sande Menneske — det var hans og
                    Romantikernes Grundsætning. Men hvad Kunsten var for Schelling, det var for
                    Hegel Historien: Frihedsideens evige Fremskriden, Frihedens store Heltedigt. Og
                    hvad Kunstværket havde været for Schelling, det var for Hegel Staten. Over
                    Kunstneren staar for ham som det sande, fuldendt menneskelige Menneske Borgeren
                    i en Retsstat.</p>

                <p> Den yngste Slægt lærte da nu af den Hegelske Filosofi at gjøre Statens Reform
                    til sin Opgave. Det unge Tysklands Mænd holdt den ikke meget af. For den stod
                    det, som havde disse Mænd hverken i Filosofi eller Politik holdt Farve, da det
                    kom til Stykket. Ungdommen fra 1840 fandt det unge Tyskland altfor
                    belletristisk, altfor epikuræisk, den vilde ikke mere høre eller istemme den
                    gamle Vise om Kjødets Æresoprejsning. Heine havde i <bibl>Atta Troll</bibl>
                    ladet den unge Slægt vide, at Karakter uden Talent kun var en Bjørn ; de unge
                    svarte, at Talentet uden Karakteren kun var en Abe, undertiden en meget
                    pudserlig Abe, men aldrig meer end det.</p>

                <p> At den Hegelske Filosofi nu paany optraadte som ledende Magt, det blev klart, da
                        <bibl>Hallische Jahrbücher</bibl> som det Hegelske Venstres Organ blev
                    stiftet af Ruge og Echtermayer. Dette Tids<pb n="426"/> skrift udstrøede fra
                    1838 af de Ideer, som dannede ikke blot Datidens Politikere, men ogsaa dens
                    Poeter. Det var i alt Væsentligt de samme Grundsætninger, i hvis Navn det unge
                    Tyskland engang var rykket i Marken, men som nu forkyndtes med mere
                    videnskabelig Dannelse og større Fasthed. De Ældre havde Valget imellem at
                    slutte sig til Unghegelianerne eller at misbillige deres egne
                    Ungdomsgrundsætninger nu, da de udtaltes af Andre. De kjendte, som rimeligt var,
                    ikke deres egne Anskuelser igjen i denne stridbare Ungdoms Mund, og det kom til
                    mangt et Sammenstød mellem den yngste Slægt paa den ene Side og Laube, Mundt,
                    Gutzkow paa den anden.</p>

                <p> Statsideen, det var den nu fremtrædende Generations centrale Ide. Dens Ideal var
                    Staten som levende Organisme, virkeliggjort i alle dens Borgeres Sind. Under de
                    talrige filosofiske, theologiske, æsthetiske Fejder, som denne Ungdom fører, er
                    bestandigt Staten og Nødvendigheden af dens Omdannelse alle Undersøgelsers
                    Resultat. Her forberedes den Opgaaen i Statstanken, som er bleven saa betegnende
                    for senere Dages Tyskland, og som fik selv en Revolutionær, men en hegelsk
                    Revolutionær, som Lassalle til engang at udbryde: »Tal ikke ondt om Staten!
                    Staten, det er Gud.« Det er et Symbol paa den litterære Udviklings Beskaffenhed,
                    at som et filosofisk Tidsskrift havde de <pb n="427"/> Halle’ske Aarbøger
                    begyndt; som et politisk blev de undertrykte<note>Smlgn. R. Prutz:
                            <bibl>Vorlesungen über die deutsche Litt. der
                    Gegenwart</bibl>.</note>.</p>

                <p> Det nye politiske Princip, der gjennemtrængte Folket, brød snart ogsaa frem i
                    Poesi, i Digte og Sange. Den politiske Poesi blomstrer frem netop i de samme
                    Aar, i hvilke Aarbøgerne udkomme, og forplanter det politiske Frisind til langt
                    videre Kredse. Fra Begyndelsen af var den politiske Lyrik vel mest Rhetorik uden
                    kunstnerisk Værd, men den fælles tyske Nationalfølelse havde saa længe slumret,
                    at blot Stikord som Frihed og Fædreland virkede elektrisk.</p>

                <p> Den 7. Juni 1840 havde Friedrich Wilhelm IV besteget Preussens Trone, i Et og
                    Alt den mest udprægede Kontrast til den Mand, der fra 1797 af 42 Aar igjennem
                    havde holdt det preussiske Scepter i sin Haand. Friedrich Wilhelm III havde
                    været en Soldaternatur; Sønnen var en Kunstnernatur med halve og halvkvalte
                    Talenter, en Dilettant i Kunster og Videnskaber. Faderen havde været en ædruelig
                    Karakter uden Sving, beskeden, men stædig; Sønnen var modtagelig for Indtryk som
                    en Kvinde, en Sværmer og Fantast. Faderen havde været et Pligtmenneske, en brav,
                    tør, indskrænket Mand; Sønnen var en Romantiker og et ypperligt Hoved, berømt
                    for sine Indfald og <pb n="428"/> Vittigheder. Faderen havde været høj, slank,
                    soldateragtig i Holdning og Gang og Dragt; Sønnen havde runde fyldige Træk, der
                    mindede om Dronning Luises, var mere fed end muskuløs, hastig og ustadig i sine
                    Bevægelser, meddelsom, selskabelig, evigttalende. Faderen havde været
                    paalidelig; Sønnen var interessant. Der er for Danske Noget i Modsætningen
                    imellem dem, som minder om den mellem Frederik VI og Christian VIII.</p>

                <p> Saa ypperlige Opdragere Fr. Wilhelm IV som Kronprins end havde havt i alt
                    Militært, led han dog ikke Militærvæsenet. Vel kaldte han sig gjerne preussisk
                    Officer, men han trættedes ved den Tvang og det Pedanteri, der uundgaaeligt er
                    forbundet med Hærvæsen i Fredstid, og han spottede endog nu og da i ganske
                    uhohenzollernsk Aand Paradetjenesten. Dog kunde han stundom, ganske mod sin
                    Vane, blive Fyr og Flamme som Hærfører. Al denne Militærmusik, al denne
                    Vaabenklirren, disse Kommandoraab og Salver ved Revuerne satte ham i en poetisk
                    Ophidselse — engang ved en stor Manøvre havde han endog, henrevet af krigerisk
                    Begejstring, fortsat Skinkampen helt ind i Byen Berlin, ubekymret om den
                    Forvirring, han fremkaldte, og om de Hundreder af Buder, der sprang ved
                    Kanonsalver i Gaderne <note>Prütz: <bibl>Zehn Jahre</bibl>, I, 77.</note>.</p>

                <p> Dog i Regelen omgikkes Kronprinsen Viden<pb n="429"/> skabsmænd og Kunstnere,
                    Lærde som Humboldt, Historikere som Ranke, Malere som Cornelius, Billedhuggere
                    som Rauch. Han sysselsatte sig med arkitektoniske Udkast, studerede de antike
                    Former i deres Anvendelse paa Kirkebygningskunst i den byzantinske Stil, stræbte
                    at opnaa Effekter ved Kolonnader og Haller. Han udkastede ideale Landskaber med
                    Reminiscentser af syditalienske Middelhavskyster. Han diskuterede Musik og
                    Poesi. Han fremmede især de Forskninger, der gik ud paa gammeltyske Tilstande,
                    paa gammel Kunst, der var traadt i Religionens Tjeneste osv., og denne megen
                    Syslen med Fortiden bestyrkede hans Afsmag for den Tid, hvori han levede, og
                    udviklede hans Tilbøjelighed til at gjenoprette det Gamle eller dog modsætte sig
                    Reformer i moderne Aand.</p>

                <p> Denne Tilbøjelighed kunde ikke andet end næres ved den unge Fyrstes Omgang med
                    Gejstlige og med en lille fortrolig Kreds af romantisk sindede Aristokrater. Han
                    havde fra sin Barndom af været religiøs. Han havde som Barn i Krigen mod
                    Napoleon indsuget Troen paa den gamle Statsordens Hellighed, paa Kongedømmet af
                    Guds Naade og paa Østerrigs Mission som det hellige romerske Riges Arvetager.
                    Han tilegnede sig det hele System af Tanker og Sværmerier, som Joseph de Maistre
                    først og ypperst gav Udtryk<note>Se <bibl>Hovedstrømninger</bibl>, II, 364
                        ff.</note>. Han studerede <pb n="430"/> Hallers Naturvidenskabernes
                    Restauration. For ham blev Kronen snart et mystisk Klenodie, en Forening af
                    Oldtidens Præste-Pandebaand og Diktatorens gyldne Krans, Kongedømmet et
                    Sakramente, Kongen selv en fra oven umiddelbart Inspireret. Og hvad Forholdet
                    angik mellem Konge og Folk, saa stod det patriarkalske Forhold for ham som
                    Idealet, omtrent som samtidigt for det saakaldte unge England, der sluttede sig
                    om Disraeli. (Se mit Skrift om <bibl>Disraeli</bibl> S. 196).</p>

                <p> Med al den Tillid, som et i politisk Henseende endnu barnligt Folk kan vise en
                    ny Konge, kom Preussen Fr. Wilhelm IV imøde. Man havde tillagt ham som alle
                    Kronprinser langt større Frisind end Faderen. Folkets Forhaabninger og
                    Forventninger lagde nu Glans om hans Skikkelse. Han begyndte paa Kongers Vis med
                    en Gjerning, der syntes at tale for Rigtigheden af de folkelige Formodninger om
                    hans Sindelag: han gav en almindelig Amnesti for politiske Forseelser. Saa blev
                    da det Haab allevegne næret, at han vilde tilfredsstille Befolkningens politiske
                    Attraa og give Preussen det Gode, man betragtede som Betingelsen for alle
                    Fremskridt, en konstitutionel Forfatning.</p>

                <p> Vi have ovenfor (Side 3 ff.) seet, at det preussiske Folk sad inde med bestemte
                    kongelige Tilsagn derom, hvis Opfyldelse uredeligt var trukken i Langdrag. Des
                    fastere haabede man nu at se det gamle Kongeord indløst. <pb n="431"/></p>

                <p> Kort efter den nye Konges Tronbestigelse blev der udskrevet en Hyldingslanddag
                    for Provinsialstænderne i Provinserne Preussen og Posen. Den skulde træde sammen
                    i Königsberg. Stænderne i Provinsen Preussen besvarede Meddelelsen derom med et
                    i de allerærbødigste Udtryk holdt Andragende, i hvilket de anraabte Kongen om at
                    opretholde og fuldføre den af hans glorværdige Fader grundlagte
                    Repræsentativforfatning; denne havde — her som altid sit Løfte tro — indført
                    Provinsialstænder, men overladt Fuldendelsen til sin kongelige Efterfølger,
                    »hvem Landets trofasteste Kjærlighed og inderligste Ønsker strømmede imøde« (in
                    welchem die treuste Liebe und die innigsten Wünsche des Landes sich
                    begegnen).</p>

                <p> Den lavere Borgerstand i Provinsen, alle de, der haabede paa Fordel i deres
                    Erhverv ved de forestaaende Festligheder i Königsberg, misbilligede i højeste
                    Grad dette Skridt som egnet til at fortørne Kongen. De højere Stænder indbildte
                    sig derimod, at den saa højtbegavede Konge med Glæde strax vilde imødekomme det
                    berettigede Ønske; Ingen maatte jo bedre end han kunne indse Mangelen ved den
                    gamle Stænderordning. Men hverken de, der frygtede et Udslag af den kongelige
                    Vrede, eller de, der ventede et Udslag af det kongelige Frisind, fik Ret.</p>

                <p> Fr. Wilhelm IV’s ubestemte Svar gik ud paa, at Stænderforfatningen hvilede paa
                    et nationalt, <pb n="432"/> historisk Grundlag-, Kongen havde den mest levende
                    Interesse for disse Stænder, han var fast besluttet paa at følge [gaa videre
                    paa?] den af hans Forgænger betraadte Vej; de tro Stænder kunde »i fuldeste Maal
                    have Tillid til hans Hensigter« med Hensyn til Landdags-Institutionen.</p>

                <p> Saa lidet dette Budskab end direkte lovede, modtoges det med Jubel. Saa stor
                    havde hos Nogle Frygten været for en haard Affærdigelse, og saa stort var det
                    sangvinske Haab hos Andre. Hyldingsfesten i Königsberg gik under disse
                    Omstændigheder af under almindelig Begejstring. Men dens skjønneste Øjeblik var
                    det, som fulgte lige efter at de Deputerede Ord for Ord havde gjentaget den
                    Hyldingsed, der blev dem foresagt. Thi neppe var Ekkoet af det 400 stemmige Amen
                    døet hen, før man saa Kongen rejse sig fra Tronen, der stod paa en aaben Balkon,
                    træde hen til Altanens Rækværk og med løftet Arm, som om ogsaa han aflagde en
                    Ed, begynde en Tale til Forsamlingen. Man hørte hvert Ord. Han lovede at ville
                    være en retfærdig Dommer, en trofast, omhyggelig og barmhjærtig Fyrste, en
                    kristelig Konge som hans uforglemmelige Fader, og han sluttede med denne
                    Vending, der røber det litterære Talent: »Maatte Gud ville opretholde vort
                    preussiske Fædreland for sig selv, for Tyskland og for Verden, mangeartet som
                    det er og dog ét, som det ædle Erts, der er sammensmeltet af mange Metaller, <pb
                        n="433"/> men dog kun er et eneste ædelt Metal — ikke udsat for nogen anden
                    Rust end Aarhundredernes forskjønnende Rust!«</p>

                <p> Overraskelsen over, at en Konge af Preussen saaledes af egen fri Vilje gav sit
                    Troskabsløfte til Gjengjæld for sit Folks, og Indtrykket af den livfulde og
                    vindende Personligheds tilsyneladende Improvisation virkede i Forening. Der var
                    ingen Ende paa Jubelen. Oppe paa Balkonen brød Dronningen ud i Graad; nede i
                    Befolkningen græd man, smilte gjennem Taarer, trykkede hverandre i Hænderne. At
                    der i Kongens Tale ikke fandtes noget tydeligt politisk Tilsagn, men Alt var
                    frisindet Velleitet og romantisk Talebrug, det blev i Henrykkelsen overseet.</p>

                <p> Dog Hyldingen i Königsberg skulde kun være Forspillet til den store og
                    festligere Hylding i Berlin. Man stod endnu under Indtrykket af den Glorie af
                    gyldne Løfter, der laa om Kongens Person. Man vilde gjøre Alt for at vise ham
                    sin Hengivenhed og vilde give Festen et Præg, der ret kunde tiltale ham. Ikke
                    det paraderende Militær skulde være det fremtrædende Element, nej man vilde give
                    Hyldingen Karakter af en tysk-middelalderlig Borgerfest, i hvilken Laugene med
                    deres Faner og Emblemer traadte op i Processioner paa titusind Mand. Ja man
                    borttog — for at glæde Kongen ved en lille Overraskelse — et helt fremspringende
                    Murværk ved Raadhuset, en Anstødssten, <pb n="434"/> mod hvilken hans Vogn en
                    Gang, mens han var Kronprins, havde stødt an.</p>

                <p> I Mellemtiden mellem de to Hyldinger var imidlertid en Begivenhed indtruffet,
                    der maatte give Befolkningen Indtryk af Vankelmod hos Kongen. Der var bleven
                    udstedt en kongelig Kabinetsordre af 4. Oktober 1840, der udtrykkelig — for at
                    hindre enhver vildfarende Anskuelse — erklærede, at Kongen paa ingen Maade ved
                    sine anerkjendende Ord om Stændernes tro Sindelag havde udtalt sig for en
                    Repræsentativforfatning overensstemmende med Forordningen af 22. Maj.</p>

                <p> Fyrsternes og de høje Herrers Hylding skulde finde Sted paa Slottet i Berlin,
                    Borgernes paa Pladsen foran Slottet, den saakaldte Lustgarten. Men det øsede fra
                    den tidlige Morgenstund ned i Strømme. To hele Timer stode Borgerne paa Pladsen
                    og gjennemblødtes, medens Kongen modtog Hyldingstaler af Fyrsterne, Adelen og
                    Gejstligheden og lod sin egen Veltalenhed spille — oppe under Tag.</p>

                <p> Endelig traadte han ogsaa her ud paa den aabne Balkon. Man var denne Gang
                    forberedt paa, at han vilde tale, man troede ikke mere paa nogen Improvisation;
                    det havde jo været en Fornærmelse mod Berlinerne, om Kongen, der havde holdt
                    Tale for Konigsbergerne, lod sig hylde af dem uden et Svar. Og han talte. Man
                    saa, han slog ud med Haanden; men Pladsens Omfang, den <pb n="435"/> fygende
                    Vind og den susende Regn bevirkede, at Ingen kunde høre en Sætning. Man passede
                    paa, naar Kongen tav, og hver Gang brød loyale Jubelraab ud, da man troede, han
                    var til Ende; men han vinkede og blev ved. Man saa ham gestikulere. Regnen
                    strømmede og Kongen talte bestandig. Fire Gange raabte man Hurra i den Tro, at
                    nu var han færdig, og fire Gange begyndte han paany: Han lovede at føre sit
                    Regimente i Frygt for Gud og Kjærlighed til Menneskene: med aabne Øjne, naar det
                    gjaldt Folkets og Tidens Tarv; med lukkede, naar det gjaldt Retfærdighed; men
                    Antithesen gik tabt i Regnskyllets Susen. Han skreg: »Vil De i denne Stræben
                    holde trofast ud med mig i gode og onde Dage? O, saa svar mig med vort
                    Modersmaals skjønneste, klareste Lyd, svar mig et ærligt Ja!« — Og fra Pladsen
                    lød Bravo! Bravo! Man forstod ikke Spørgsmaalet; man troede, han var færdig. —
                    Men Kongen vinkede med Haanden og blev ved og sluttede endelig med denne
                    aandrige Vending, der tog selve Regnskyllet til Indtægt som gunstigt Varsel, men
                    der desværre gik tabt som alle de andre: »Jeg vil holde mine Løfter, som jeg har
                    givet i Königsberg og her, saa sandt hjælpe mig Gud! Til Vidne derom løfter jeg
                    min Højre mod Himlen. Fuldend nu De den høje Festlighed, og Guds befrugtende
                    Regn hvile over denne Time! —«</p>

                <p> Men Guds befrugtende Regn druknede den <pb n="436"/> høje Festligheds Stemning,
                    heldte sin kjølende Prosa over de Tiltalte som over Taleren.</p>

                <p> Nogen Holden af Løfter mærkedes der ikke til; heller ikke kunde Nogen nævne,
                    hvilke Løfter Hs. Maj. da egentlig havde givet. Imidlertid viste den nye Konge
                    og det nye Regimente mere og mere deres sande Aasyn.</p>

                <p> Istedenfor den afdøde Altenstein, Hegels og Hegelianernes Beskytter, udnævntes
                    til Kultusminister Eichhorn, der var begyndt at optræde som Pietist, og fra hvem
                    der, som Rygtet fortalte, truede en skarp Helligdagsforordning, ja endog et
                    Religionsedikt med Kirkedisciplin for Embedsmænd. Uviljen herover blev saa stor,
                    at man ved Haarene greb en Lejlighed til at lægge den for Dagen. Kongen havde
                    ønsket Opførelsen af Racines <bibl>Athalie</bibl>. Mod Stykket i og for sig var
                    Intet at indvende, men Stoffet var religiøst, Tragedien oprindeligt skrevet for
                    et Klosters Beboerinder. Ved den første Opførelse 4. Januar 1841 peb Publikum
                    Stykket ud, en Demonstration, der ikke blev misforstaaet af Nogen. Ophidselsen
                    var dog langt stærkere mod Ministeren end imod Kongen. Thi at Kongen var en
                    Troende, derpaa tvivlede Ingen, men om Eichhorn mente man fra hans tidligere Liv
                    og tidligere Omgangskreds at kunne slutte det Modsatte. Og da han offentligt
                    brugte Udtrykket «»den kristelige Stat«, ↄ: den, til hvilken de Ikke-Orthodoxe
                    ikke skulde regnes med som egentlige <pb n="437"/> Borgere, begyndte en Kamp mod
                    dette Udtryk, »denne runde Firkant«, som man kaldte det, med alle Alvorens og
                    Spottens Vaaben. Til alt Uheld havde Kongen faa Maaneder forud, under et af sine
                    forbigaaende Anfald af politisk Frisind, maaske paa Grund af sin Sans for
                    Vittighed, gjort Karikaturtegningen censurfri. Overalt saa man Eichhorn som
                    Egern gnave paa Bladene, knække den kristelige Stats hule Nød osv.; ja selv paa
                    Kongen forgreb de utaknemmelige Karrikaturtegnere sig, og Heine, Tidsalderens
                    største Karikaturtegner, rettede mod den kongelige Ubestemthed disse Strofer af
                    »Den nye Alexander«:</p>

                <cit>
                    <quote><lg>
                            <l>Ich ward ein Zwitter, ein Mittelding, das weder Fleisch noch Fisch
                                ist,</l>
                            <l>Das von den Extremen unserer Zeit ein närrisches Gemisch ist.</l>
                            <l>Ich bin nicht schlecht, ich bin nicht gut, nicht dumm und nicht
                                gescheute,</l>
                            <l>Und wenn ich gestern vorwarts ging, so geh ich rückwärts heute.</l>
                        </lg></quote>
                </cit>

                <p>Dog Eichhorn nøjedes ikke med at kristne Staten; han stræbte at kristne
                    Videnskaben. Navnlig gjaldt det for ham om at fortrænge den hegelske Filosofis
                    Repræsentanter fra gode Stillinger og indflydelsesrige Embeder; thi denne
                    Filosofi var Kongen imod, den bød ikke hans Fantasi nogen Næring.</p>

                <p> Det var efter Kongens Vilje, at Schelling efter Hegels Død var bleven kaldt fra
                    München til <pb n="438"/> Berlin for fra Hegels Lærestol at forkynde sin nye
                    Filosofi, den i Aaringer med saa megen Charlatanisme hemmeligholdte, men efter
                    Reklamerne at dømme epokegjørende »Aabenbaringens Filosofi«.</p>

                <p> Man gav ham en Indtægt, som endnu ingen preussisk Universitetsprofessor havde
                    havt — det lied sig, at den var næsten saa stor som en Primadonnas i Balletten —
                    og det var visselig ikke Kongens Skyld, at der trods alle Schellings
                    Bestræbelser ikke viste sig nogen Udsigt til at faa den Hegelske Vantro
                    udryddet. I Virkeligheden var Schellings Optræden en Fiasco. Han følte sig ramt
                    af en hel Ungdoms Foragt. Chr. Kapp skildrede i en god Bog den kristelige
                    Hoftænkers forskjellige Forvandlinger fra Ungdommens Dage til da, hans Frafald
                    fra sig selv, hans Humbugsforsoning af Tro og Tanke, og Ludwig Feuerbach
                    stemplede ham med hele sin Stils Energi som det nittende Aarhundredes
                    filosofiske Cagliostro og hans Filosofi som en theosofisk Farce.</p>

                <p> Eichhorn foretog nu en hel Række Foranstaltninger mod Videnskaben. Han fastsatte
                    for de preussiske Universiteter et vist Antal normerede Docentpladser, hvorved
                    han højligt indskrænkede Privatdocenternes Antal og forøgede Ministeriets Magt.
                    Han afskedigede Professor Hoffmann (von Fallersleben) i Breslau, fordi denne i
                    sine Upolitiske Sange i en uskyldig Form havde skjæmtet <pb n="439"/> med
                    Politiken. Disse Sange var nemlig saa iørefaldende, saa joviale, svarte saa nøje
                    til den jævne Borgerstands Dannelse og Liberalisme, at de indgjøde Magthaverne
                    Angst. — Bibelkritikeren Bruno Bauer mistede Retten til at docere i Bonn paa
                    Grund af sine to kritiske Skrifter om de fire Evangeliers Ægthed. De servile
                    Fakulteter gik Ministerens Ærind: selvfølgelig var de for Videnskabens fulde
                    Frihed, men <emph>theologisk</emph> Docent kunde Bauer ikke være. Det nyttede
                    ikke, at den hegelske Theolog Marheineke i Berlin uforfærdet erklærede, at ogsaa
                    han ønskede, Bruno Bauer maatte træde tilbage som Privatdocent, men kun fordi en
                    saa eminent Kritiker, en Mand af saa omfattende filosofisk Dannelse burde
                    forfremmes til en indflydelsesrig Post. Bauers Skjæbne var afgjort. —
                    Studenterne i Halle havde indgivet et Andragende om, at David Strauss maatte
                    kaldes dertil som Professor. De modtoge til Svar en Irettesættelse, og de tre
                    iblandt dem, der først havde underskrevet Ansøgningen, bleve relegerede fra
                    Universitetet. — Endelig hændte det, at da Gans var død, kaldtes Reaktionens
                    bekjendte Jurist Stahl (Forfatter til <bibl>Umkehr der Wissenschaft</bibl>) i
                    hans Sted til Berlin. Regjeringen havde den Ydmygelse, at han under sit første
                    Foredrag blev trommet ud af Salen af Studenternes Fødder.</p>

                <p> Saa udkom i Sommeren 1841 nede i Schweiz en lille Bog, <bibl>Gedichte eines
                        Lebendigen</bibl>. Man <pb n="440"/> læste i den mangen forbausende Strofe,
                    saaledes denne:</p>

                <cit>
                    <quote><lg>
                            <l>Reisst die Kreuzer aus der Erden!</l>
                            <l>Alle sollen Swerter werden!</l>
                            <l>Gott im Himmel wirds verzeihn.</l>
                            <l>Lasst, o lasst das Verseschmeissen,</l>
                            <l>Auf den Amboss legt das Eisen,</l>
                            <l>Heiland soll das Eisen sein.</l>
                        </lg></quote>
                </cit>

                <p>Og et andet Steds:</p>

                <cit>
                    <quote><lg>
                            <l>Brause, Gott, mit Sturmesodem durch die fürchterliche Stille,</l>
                            <l>Gieb ein Trauerspiel der Freiheit für der Sklaverei Idylle!</l>
                            <l>Lass das Herz doch wieder schlagen in der Brust der kalten Welt</l>
                            <l>Und erweck ihr einen Rächer und erweck ihr einen Held!</l>
                        </lg></quote>
                </cit>

                <p>Samlingen indlededes med en poetisk Udfordring <bibl>An den Verstorbenen</bibl>»,
                    rettet mod Fyrst Pückler, der havde skrevet under dette Navn. Han var opfattet
                    som Repræsentant for den slappe Fornøjelsessyge, der søgte Adspredelse paa lange
                    Rejser. Uretfærdigt var Angrebet, men hvor det klang!</p>

                <p> Den anonyme Forfatter, hvis Navn hurtigt blev bekjendt, var den 24-aarige Georg
                    Herwegh, (født 1817 i Würtemberg), forhenværende Elev af det bekjendte
                    Tübinger-Stift, der paa Grund af en Strid, han under Aftjeningen af sin
                    Værnepligt havde havt med en Officer, havde levet nogle Aar som Landflygtig i
                    Schweiz i fortrolig Omgang med <pb n="441"/> andre Landflygtige og andre
                    ungdommeligt Radikale. Hans Digtsamling med dens friske men ubestemte
                    Radikalisme, opnaaede i ganske faa Maaneder en umaadelig Udbredelse i Tyskland
                    og slog allevegne an.</p>

                <p> Der var en god Del Uklarhed i disse Digte. Snart drog Forfatteren i Leding mod
                    Tyranner, snart mod Filistre, snart betegnede han Fjenderne som fremmede, snart
                    som indenlandske, snart talte han som overbevist Republikaner, snart henvendte
                    han sig i Platens Spor til Kongen af Preussen, med indtrængende, bedende,
                    advarende Ord, men tillige med Forsikringen om, at det endnu var Tid for
                    ham:</p>

                <cit>
                    <quote><lg>
                            <l>Du bist der Stern, auf den man schaut,</l>
                            <l>Der letzte Fürst, auf den man baut.</l>
                        </lg></quote>
                </cit>

                <p> Dog Samtiden oversaa Mangelen paa Sikkerhed i Digterens Standpunkt; hans
                    Begejstring smittede, hans lyrisk-rhetoriske Velklang henrev. Siden Goethes og
                    Schillers Tid havde ingen Lyriker taget Hjerterne saaledes med Storm, og fra
                    Alperne til Østersøen sang Ungdommen: »Reisst die Kreuzer aus der Erden!«</p>

                <p> I Efteraaret 1842 foretog Herwegh en Rejse igjennem Tyskland. Han havde et
                    praktisk Maal med denne Rejse; hvad han som Digter havde begyndt, det vilde han
                    føre videre som Journalist, som politisk Skribent; han rejste for at sikre sig
                        <pb n="442"/> Medarbejdere til et politisk Maanedsskrift, som skulde hedde
                        <bibl>Der deutsche Bote aus der Schweiz</bibl>. Men rundtom blev han
                    modtaget som en Triumfator. Glimrende Festmaaltid i Köln, Studenterserenade i
                    Jena, Festmaaltid i Leipzig; aldrig endnu var en tysk Digter bleven saaledes
                    hyldet.</p>

                <p> I Berlin, hvortil Herwegh kom sidst i Oktober, kunde Digteren ikke vente at
                    vække en lignende Opsigt, saa meget mindre som han efter Ruge’s Raad, der her
                    ledsagede ham, afslog Tilnærmelser af en forkommen radikal Forening; men her
                    indtraf en Omstændighed, der gjorde langt stærkere Indtryk paa Offentligheden
                    end nogen folkelig Hyldest kunde have gjort: Kongen udtalte Ønsket om at gjøre
                    Herweghs personlige Bekjendtskab.</p>

                <p> Fr. Wilhelm IV’s æsthetiske Sympathier havde hidtil kun vist sig i, at han til
                    Berlin havde kaldt den gamle, gigtsvage Ludwig Tieck, der undertiden forelæste
                    ved Hoffet og satte Skuespil i Scene, samt Friedrich Rückert, der skulde
                    medvirke til Gjenoplivelsen af de orientalske Studier ved Universitetet, men som
                    viste sig ganske uegnet dertil. Det fordomsfri Forhold til tysk Litteratur var
                    desuden langt fra at være nogen Hohenzollernsk Familietradition. Der var for den
                    Herwegh tilstaaede Audiens kun tilnærmelsesvis et Præcedens, og det i Kongens
                    eget Liv, nemlig hans private Svar til Platen i Anledning af den Ode, hvori
                    denne havde lagt ham det ulykkelige Polens Sag paa Hjerte <pb n="443"/> (se
                    ovenfor S. 32); det hed sig, at den daværende Kronprins i et hjerteligt Brev
                    havde udtalt den varmeste Sympathi for Polakkerne og beklaget sin Mangel paa
                    Evne til at hjælpe. Den Ode, Herwegh havde rettet til Kongen, anraabte ham om at
                    slaa Klerikalismen ned; det overraskede behageligt, at Kongen altsaa ikke havde
                    følt sig saaret af den.</p>

                <p> Under Audiensen, der fandt Sted 19. November 1842, forholdt Herwegh sig noget
                    taus og trykket af Situationen. Kongen var efter sin Vane veltalende og
                    meddelsom. Han havde, hed det sig, omtrent udtalt sig som følger: »Jeg har i Aar
                    allerede modtaget én af mine Fjender Hr. Thiers — Thiers havde i 1840 truet med
                    Krig paa Grund af Stormagternes Partitagen for Sultanen mod Paschaen af Ægypten
                    — men jeg glæder mig mere over at se Dem. Vi have hver sit Kald at følge, jeg
                    som Konge, De som Digter. Jeg bliver mit Kald tro, gjør De ligedan! Intet
                    afskyer jeg mere end Karakterløshed; jeg agter Oppositionen, naar den kun har
                    virkelig Overbevisning (wenn sie nur gesinnungsvoll ist).« — Og idet han med
                    Hentydning til Herwegh’s Ungdom spaaede ham »en Damaskusdag«, sluttede han med
                    Ordene: »Indtil da vil vi forblive ærlige Fjender.«</p>

                <p> Hvad der sivede ud i Publikum angaaende denne Sammenkomst mellem Konge og
                    Digter, vakte blandt de oppositionelle Skribenter i Datiden dels barnlig
                    Misundelse, dels barnlig Harme. Man mente, <pb n="444"/> at Herwegh burde have
                    benyttet Lejligheden til (à la Marquis Posa) af Kongen at fordre politisk Frihed
                    for Preussen.</p>

                <p> Faa Dage efter Audiensen forlod Herwegh Berlin, modtog et nyt Festmaaltid i
                    Königsberg og overraskedes der af den Efterretning, at hans projekterede
                    Tidsskrift allerede før dets Udgivelse var blevet ramt af et skjærpet Forbud i
                    Preussen. Det var egentlig en Selvfølge, da alle Bøger, der udkom udenfor
                    Preussen (derfor ogsaa Herweghs Digtsamling) naar de ikke havde særlig
                    Bevilling, var forbudne. Herwegh havde kunnet sige sig det forud. Men i sin
                    Ophidselse over de Anklager for Forræderi, der hist og her kom frem i den
                    radikale Presse, tabte han Ligevægten overfor denne Gjenvordighed og rettede
                    direkte til Kongen et lige ubehændigt og umandigt Brev, fuldt af Pathos.</p>

                <p> Han beraabte sig paa det ærlige Fjendskab, Kongen havde lovet ham; dette Løfte
                    var brudt ved Forbuddet; han vilde ikke bede Kongen kalde det tilbage, skjøndt
                    det var haardt for ham at se sin Muses Barn truet allerede i Moders Liv, og som
                    Individ at leve i evig Kamp mod et helt Statsprincip; iøvrigt skadede Forbuddet
                    intet; af hans ligeledes forbudne Digte var han saa lykkelig netop nu at udgive
                    femte Oplag. Men det havde været ham en Hjertets Trang at rette et sidste,
                    ærligt, om end lidenskabeligt Ord til Kongen, et Ord under fire Øjne, dog ikke
                    blot hans, men Tusinders Ord osv. <pb n="445"/></p>

                <p> Var Brevet i og for sig uværdigt og dumt, saa var dets Offentliggjørelse i en
                    Leipziger Avis faa Uger efter en Taabelighed, der hævnede sig. I Stettin modtog
                    Herwegh en Udvisningsordre; Gendarmer holdt Vagt til han var steget ind i
                    Postvognen. I Halle fik han end ikke Lov at stige ud. Saa festlig Modtagelsen i
                    Preussen havde været, saa lidet hjertelig var Afskeden.</p>

                <p> Den store Spotter Heine skrev i Digtet <bibl>Der Ex-lebendige</bibl> disse
                    Strofer:</p>

                <cit>
                    <quote><lg>
                            <l>Aranchuez! in deinem Sand’</l>
                            <l>Wie schnell die schonen Tage schwanden,</l>
                            <l>Als ich vor Konig Philip stand</l>
                            <l>Und seinen uckermarkschen Granden.</l>
                        </lg>
                        <lg>
                            <l>Er hat mir Beifall zugenickt,</l>
                            <l>Als ich gespielt den Marquis Posa,</l>
                            <l>In Versen hab ich ihn entzuckt,</l>
                            <l>Doch ihm gefiel nicht meine Prosa.</l>
                        </lg></quote>
                </cit>

                <p>og endnu blodigere i «Die Audienz» om det schwabiske Pattebarn:</p>

                <cit>
                    <quote><lg>
                            <l>Ich will, wie einst mein Heiland that, am Anblick der Kinder mich
                                laben,</l>
                            <l>Lass zu mir kommen die Kindlein, zumal — das grosse Kind aus
                                Schwaben.</l>
                        </lg>
                        <lg>
                            <l>So sprach der König, der Kämmerer lief und kam zurück und brachte</l>
                            <l>Herein das grosse Schwabenkind, das seinen Diener machte.</l>
                        </lg>
                        <lg>
                            <pb n="446"/>
                            <l>Der König sprach: du bist wohl ein Schwab? Das ist just keine
                                Schande.</l>
                            <l>Gerathen! erwidert der Schwab, ich bin geboren im Schwabenlande.</l>
                        </lg>
                        <lg>
                            <l>[…]</l>
                        </lg>
                        <lg>
                            <l>Erbitte dir eine Gnade, sprach der König, Da kniete nieder</l>
                            <l>Der Schwabe und rief: O geben Sie, Sire! dem Volke die Freiheit
                                wieder!</l>
                        </lg>
                        <lg>
                            <l>Der König stand erschüttert tief; es war eine schöne Scene.</l>
                            <l>Mit seinem Rockärmel wischte sich der Schwab’ aus dem Auge die
                                Thräne.</l>
                        </lg>
                        <lg>
                            <l>Der König sprach endlich: Ein schöner Traum! Leb’ wohl und werde
                                gescheiter!</l>
                            <l>Und da du ein Somnambülericht bist, so geb’ ich dir zwei
                                Begleiter.</l>
                        </lg>
                        <lg>
                            <l>Zwei sichre Gendarm’, die sollen dich bis an die Grenze führen.</l>
                            <l>Leb’ wohl, ich muss zur Parade geh’n, schon hör’ ich die Trommel
                                rühren.</l>
                        </lg></quote>
                </cit>

                <p> Det var ikke blot Humoren, men Misundelsen og Skadefryden, som lo. Man hævnede
                    sig paa sin egen tidligere Begejstring. Desuden havde den Herweghske Katastrofe
                    de uheldigste praktiske Følger. <bibl>Leipziger Allgemeine Zeitung</bibl>, det i
                    Preussen mest læste Oppositionsblad, blev forbudt Dagen efter at det havde
                    offentliggjort Brevet til Kongen, <bibl>Rheinische Zeitung</bibl>, det mest
                    ansete af <pb n="447"/> de i Preussen selv udgivne frisindede Blade, fik strax
                    derefter Naadestødet. Og samtidigt forbødes i Sachsen paa Opfordring fra
                    Preussen Arnold Ruges Tyske (tidligere Halle’ske) Aarbøger, den tænkende Ungdoms
                    Hovedorgan.</p>

                <p> En vis Lære drog den unge Slægt af det Skete. Det betydede vel ikke stort, at en
                    24aarig Poet overfor en Konge havde vist sig først genert, saa umandig. Men man
                    havde ment, at man i Sammenligning med Slægten fra Trediverne havde gjort et
                    stort Skridt fremad; man troede at besidde personlig Fasthed, hvor hine Ældre
                    kun havde havt Talent. Nu saa man i et nyt Exempel, dels at Digternaturer var et
                    skrøbeligt Stof at gjøre politiske Førere af, dels at denne Slægt maatte optugte
                    sig selv med yderste Strenghed, hvis den paa Prøvens Dag skulde gjøre Fyldest
                    bedre end sine Forgjængere.</p>

                <p> Førerskabet tilfaldt da Tænkere og Politikere af Fag, noget vel hyppigt ogsaa
                    Professorer, og naar den Generation, der nu revolutionerede de tyske Sind,
                    strandede saa sørgeligt i Slutningen af 1848, saa var det ikke af Mangel paa
                    Karakter, men paa Grund af den Idealisme, der udvikler sig hos Mænd, som aldrig
                    have været ved Magten: paa Grund af deres Tro paa Ideers og Idealers
                    uimodstaaelige Evne til at virkeliggjøre sig og paa Grund af deres Ringeagt for
                    den ydre, brutale Magt, der efter Theorien intet Afgjørende havde at betyde <pb
                        n="448"/> men som da den i første Sammenstød maatte vige, lod sig ringeagte
                    og holdt sig rolig, indtil Øjeblikket kom, da den styrket efter Overrumplingen
                    rejste sig paany.</p>

                <p> Dog medens nu trindtom i Tyskland de Foranstaltninger, som udgik fra Fr. Wilhelm
                    IV’s Ministre, vare Gjenstand for uensartet, mest skarp Kritik, laa under alt
                    det, som skete, det preussiske Forfatningsspørgsmaal stadigt ulmende. Det var
                    ikke lykkedes Kongen ved sin Afvisning at bringe det i Glemme. Og de Midler, som
                    han og hans Raadgivere grebe til for at slaa det ned, var af den uheldigste Art.
                    Magistrat og Borgerrepræsentanter i Byen Breslau havde i den schlesiske Landdag
                    stillet Forslag om en Henvendelse fra de schlesiske Stænder angaaende
                    Indførelsen af en almindelig Stænderforsamling for hele Riget — en Rigsdag.
                    Kongen svarede med at lade tilflyde Overpræsidenten i Breslau en Specialbefaling
                    angaaende hans til Efteraaret forestaaende Rejse i Schiesien; Kongen vilde paa
                    denne Rejse hverken modtage en højtidelig Indtogsfest (Einholung) eller nogen
                    anden Festlighed af Byen Breslau. Dette i Maj om en Rejse til Oktober, og tilmed
                    om Festligheder, som endnu Ingen havde tilbudt! Og Sagen endte med, at Kongen
                    ligefuldt holdt et festligt Indtog i Breslau, skjøndt Festen ikke særligt var
                    gjort for ham, men fandt Sted i Anledning af Hundredaarsdagen for Schlesiens
                    Indlemmelse i Preussen. Kongen nøjedes i sit Svar <pb n="449"/> paa Indbydelsen
                    med at beklage »Mangelen af Ytringer, der vilde have gjort hans Hjerte godt« og
                    med at erklære, han af Mangel paa Tid kun kunde blive et Par Dage.</p>

                <p> Og dog behøvede Kongen et Samtykke af Rigsstænder til et Foretagende af yderste
                    Vigtighed for hans Land. Jernbanernes Tid var oprunden. Og til Anlæg af
                    Statsbaner udfordredes der dels et større Laan, dels en Statsgaranti til de
                    private Entrepreneurer; men efter en Hardenbergsk Lov af 1820 behøvedes til
                    begge Dele Bevilling af Rigsstænderne. Kongen tumlede da med den umulige Plan at
                    lade Udvalg af de forskjellige Provins-Landdage træde sammen, sex hundrede
                    Medlemmer i Tal, og lade dem figurere som Rigsstænder. Metternich maatte
                    foreholde ham det Ugjørlige deri<note>Sybel: <bibl>Die Begründung des deutschen
                            Reiches</bibl> I. 107.</note>.</p>

                <p> Under disse Forhold var det, at en lille Bog, «Vier Fragen eines Ostpreussen»,
                    satte hele Tyskland i Bevægelse, idet den viste sig paa den aandelige Horizont
                    som det første fjerne Lynglimt, der bebuder Uvejr. I Slutningen af Februar 1841
                    var dette Hefte paa et Par Ark (efter Angivelse trykt i Mannheim) omspredt
                    overalt. Saa omhyggelige Foranstaltninger havde man truffet, at Brochuren paa en
                    og samme Dag laa i Boghandlervinduerne i den hele preussiske Stat; kun til
                    Berlin <pb n="450"/> kom den lidt bagefter for at forhindre Beslaglæggelse før
                    det var forsent.</p>

                <p> Fire Spørgsmaal indeholdt den, der varslede Undergang for den absolute
                    Kongemagt. De lød: Hvad ønskede Stænderne? Hvad Ret havde de? Hvad Besked fik
                    de? Hvad er der tilovers for dem at gjøre?</p>

                <p> Paa det første Spørgsmaal svarte den, at Folket nu næsten ingen Lod eller Del
                    havde i Statsstyrelsen, medens dets høje Kulturtrin gjorde Ønsket derom
                    naturligt. Det at Folket ogsaa savnede alle andre Organer end et Parlament,
                    saaledes f. Ex. en fri Presse, og desuden nærede den dybeste Mistillid til
                    Ministrene paa Grund af disses Vilkaarlighed, Servilitet og Pietisme, maatte
                    gjøre Ønsket om en repræsentativ Forfatning endnu mere hedt. Paa det andet
                    Spørgsmaal om hvori Stændernes Bet bestod, svarte Forfatteren: I Bevidstheden om
                    deres Myndighed og i Myndighedserklæringen af 22. Maj 1815. Paa det tredje om
                    hvad Besked de fik, lød Svaret: Anerkjendelse af deres Troskab, Afvisning af
                    deres Forslag og trøstende Henpegen til en fremtidig ubestemt Erstatning. Paa
                    det fjerde Spørgsmaal om hvad Stænderne nu havde at gjøre, optog Svaret kun
                    halvanden Linje. Det lød: Nu at fordre som bevislig Ret hvad de tidligere bad om
                    som om en Naade.</p>

                <p> Skriftets indtrængende, overbevisende Tone, dets Appel til Folkets Retsfølelse
                    og Selvfølelse <pb n="451"/> vakte en levende Nysgerrighed efter at lære den
                    anonyme Forfatters Navn at kjende. Han havde selv sendt Kongen sin Bog og paa
                    Titelbladet tilføjet sit Navn Dr. Johann Jacoby, Læge i Königsberg. Kongen lod
                    strax indlede Kriminalundersøgelse imod ham. Man erfor efterhaanden, at han var
                    en velhavende, som Læge yderst anset Mand, der i 1831 ved Choleraens første og
                    heftigste Udbrnd i Polen strax var rejst hen at studere den, og der senere havde
                    havt en langvarig Fejde med en Warschauer Læge, en Charlatan, der ved Choleraens
                    andet Udbrud 1837 havde udbasunet et Arkanum mod »denne ubetydelige, altid let
                    helbredelige Sygdom«. Da Jacoby mod denne Mand havde skrevet en kort
                    videnskabelig Artikel, lod Markskrigeren i Berlineraviser indrykke et Svar,
                    fuldt af ærerørige Sigtelser. Han havde Forbindelser i højere Kredse, og han
                    opnaaede, at Berlinercensuren negtede Jacoby’s rolige Gjensvar sit Imprimatur,
                    og at alle Appeller fra Censoren til Overpræsidenten, fra denne til
                    Overcensurkollegiet, fra dette til Minister v. Rochow og fra Rochow til Kongen
                    var frugtesløse, medens samtidigt alle Forlæggere i Hamburg, Leipzig, Grimma,
                    Basel og Bern afsloge at lade Aktstykkerne i Sagen trykke, skjøndt Jacoby paatog
                    sig at betale Omkostningerne. Enhver Anden vilde vel nu have opgivet at se dette
                    Forsvar mod en ussel Avisartikel trykt. Men Jacoby var ikke af de Mænd, der
                    opgive. Aar og Dag gik <pb n="452"/> hen. Forfatteren lod sit Haandskrift
                    foretage alle de nødvendige Rejser — i Alt rejste det 1047 Mile — og han fik det
                    saa tilsidst udgivet i Paris under Titlen: <bibl>Bidrag til en fremtidig
                        historisk Skildring af Censuren i Preussen</bibl>. Saadan var denne
                    Forfatters Naturel.</p>

                <p> Her var det da endelig fundet, det, som det unge Tyskland saa sørgeligt havde
                    følt Savnet af, det, som selv det yngste Tyskland med sin Herwegh ikke havde
                    ydet, dette En blandt Tusind i det offentlige Liv: en Mand. Her aabenbarede sig
                    endelig engang en viljestærk, politisk Fører i Fyrrernes Tyskland — ikke nogen
                    Statsmand i Ordets egentlige og strenge Forstand, thi han kunde, som Fremtiden
                    viste, aldrig lempe sig, aldrig nøjes med at have det Opnaaelige for Øje; men en
                    ubøjelig Karakter, en ubrødelig Retsindighed, der med et Mod, som aldrig lod sig
                    kue, gik løs paa sit Maal.</p>

                <p> Regjeringspressen, Smædepressen, begyndte en Fejde imod ham. Der var ved hans
                    ulastelige Personlighed ingen Trævl at tage fat i, men han var af jødisk
                    Afstamning. I en Brochure, som Adelsforeningen i en lille By nær Kønigsberg,
                    udgav under Titlen <bibl>Stimme treuer Unterthanen seiner Majestät des Königs
                        von Preussen</bibl>», hed det: »Ikke fra tyske, ikke fra kristelige Læber er
                    disse Ord udgaaede [...] Det vilde være en Skjændsel for Østpreussen, om Sligt
                    var blevet udtalt af en af <pb n="453"/> dets Sønner [...] Jakobs Sæd har ikke
                    hørt Guds Røst og ikke erkjendt Guds enbaarne Søn, men dræbt ham, derfor er den
                    for bestandigt forkastet og spredt blandt Jordens Folk.« Men i alle
                    Boghandlervinduer laa snart Jacobys Portræt, det skarptskaarne Ansigt omgivet af
                    de fire Spørgsmaalstegn, og Pennen rettet til Angreb som en Landse.</p>

                <p> Digterne følte hvad den Mand betydede, der her var dukket op, selv de mindre
                    karakterstærke iblandt dem, selv Dingelstedt, som netop da stod i Begreb med at
                    ombytte sin oppositionelle Holdning med en Hofraadstitel. I Dingelstedts
                    fortræffelige Samling <bibl>Nachtwächters Weltgang</bibl> findes et Digt med
                    Overskrift: ? ? ? ?, øjensynligt rettet til Kongen af Preussen:</p>

                <cit>
                    <quote><lg>
                            <l>Du weisst, was das bedeuten will? Du wirst sie mir nicht streichen
                                ?</l>
                            <l>Es sind ja nur unschuldige — vier kleine Fragezeichen.</l>
                            <l>Die wurzeln tief, die ragen hoch; wie die gerühmten Eichen</l>
                            <l>Des freien deutschen Volkes stehn vier kleine Fragezeichen.</l>
                            <l>Du wolltest sie zwar nimmer sehn in deinen weiten Reichen,</l>
                            <l>Doch drängen sie sich immer auf, vier kleine Fragezeichen.</l>
                            <l>[…]</l>
                            <l>Und einst, wenn du gestorben bist, als Stempel dann und Aichen</l>
                            <l>Stehn gross an deinem Monument — vier kleine Fragezeichen.</l>
                        </lg></quote>
                </cit>

                <p> Ogsaa Herwegh besang Jacoby, som anede han, at her var en Mand, der Ansigt til
                    Ansigt <pb n="454"/> med Kongen af Preussen vilde gjøre en anden Figur end han.
                    Det var jo Jacoby, der i November 1848 ved Audiensen i Berlin, da Kongen paa
                    Forlangendet om Ministerskifte svarte Deputationen: »Herom vil jeg intet høre,«
                    traadte frem og sagde: »Det netop er Kongernes Ulykke, at de ikke ville børe
                    Sandheden.« Herweghs Digt bar til Overskrift et <bibl>J.</bibl> og begynder:</p>

                <cit>
                    <quote><lg>
                            <l>Und wieder ob den Landen</l>
                            <l>Lag jüngst ein schwerer Bann:</l>
                            <l>Da ist ein Mann erstanden,</l>
                            <l>Ein ganzer, deutscher Mann.</l>
                            <l>Ein Deutscher und ein Freier,</l>
                            <l>Wer hatte das gedacht!</l>
                            <l>Dass selbst die deutsche Leier</l>
                            <l>Aus ihrem Schlaf erwacht.</l>
                        </lg></quote>
                </cit>

                <p> Imidlertid blev Undersøgelsen mod Jacoby drevet med ualmindelig Iver, i tre til
                    fire Uger underkastedes han tyve Forhør; 96 Vidner, deriblandt Butiksjomfruer,
                    Kokkepiger og Skolebørn bleve hørte. Det virkeligt Begaaede var jo kun en
                    Presseforseelse, Omgaaen af Censuren. Men Anklagen lød paa Ophidselse til
                    Misfornøjelse, hvorfor Straffen var indtil to Aars Fæstning og Tab af borgerlig
                    Ære, videre Majestætsforbrydelse — indtil fire Aars Tugthus — , endelig
                    Højforræderi — »Henrettelse ved Anvendelse af den haardeste og mest afskrækkende
                    Legems- og Livsstraf«.</p>

                <p> Jacoby var stillet for Retten i sin Fødeby <pb n="455"/> Königsberg. Da
                    imidlertid Kammerretten i Berlin var den eneste lovlige Domstol for
                    Højforræderi-Sager, erklærede Königsbergerretten sig for inkompetent. Sagen
                    sendtes til Kammerretten; men da denne forud fandt Beskyldningen for
                    Højforræderi umulig, sendte den Anklagen tilbage og erklærede sig ligeledes for
                    inkompetent. Saa maatte Kongen da ved Kabinetsordre paalægge
                    Königsbergerdomstolen Sagens Fortsættelse. Men skjøndt Jacoby havde al Fordel at
                    vente af at dømmes af sine Byesbørn, var han altfor meget Karakter til at ville
                    frifindes ved et Lovbrud, og fordrede som anklaget for Højforræderi haardnakket
                    Kammerretten i Berlin. Man nødtes til at føje ham, og han dømtes da til 2½ Aars
                    Fæstningsarbejde og Tab af borgerlig Ære, men frikjendtes tre Aar efter helt af
                    den højeste Ret.</p>

                <p> Imidlertid gik i hele Tyskland Lister rundt for at indsamle til en Borgerkrone
                    til ham, og Bidragene strømmede ind; ansete Mænd satte deres Navne øverst paa
                    Listerne. Saa maatte Regjeringen paany tage fat: Listerne bleve beslaglagte,
                    Underskriverne forhørte, Indsamlingen forbudt. Og medens saaledes Politi og
                    Censur havde fuldtop at gjøre i Forfatningssagen, fulgte 11. August 1842 den
                    pudsigste Forordning man endnu havde set i et absolutistisk regjeret Land; en af
                    Landets egne, gjældende Love blev opført mellem de forbudne Skrifter, idet
                    Optrykning af Loven af 22. Maj <pb n="456"/> 1815 (om Indførelsen af
                    Rigsstænder) blev forbudt som ophidsende.</p>

                <p> I September 1842 erfor saa den Del af Befolkningen, der havde haabet under den
                    nye Konge at se Preussen frigjøre sig fra det ydmygende Forhold til Kejser
                    Nicolaus, at Friedrich Wilhelm IV, Polakkernes varme om end platoniske Ven fra
                    Platens Dage, bekjendt for sin indgroede Uvilje mod russisk Væsen, agtede sig
                    til Warschau for at hilse paa Czaren. — Paa Tilbagevejen ønskede Kongen ved
                    Kalisch at betragte det Mindesmærke, som er oprettet til Erindring om
                    Sammenkomsten mellem Ruslands og Preussens Regenter dér i 1813. Kejserens
                    Fløjadjudant, General Berg (Polens senere Tugtemester) oversatte de russiske
                    Indskrifter for Kongen. Den sidstlæste lød: »Maatte den Almægtige velsigne
                    Alliancen og Venskabet mellem Rusland og Preussen til Fred og Trivsel for begge
                    Folkeslag og til Skræk for deres fælles Fjender!« Efter Forelæsningen af denne
                    Indskrift steg Kongen med raske Skridt op ad Mindesmærkets Trin og tegnede med
                    sin Finger i Støvet paa Monumentets Side Ordet: Amen<note>Prutz: <bibl>Zehn
                            Jahre</bibl>. I.S. 237 ff., 367, 516 og II. 379 ff.</note>.</p>
            </div>
            <div>

                <head>XXV. [Den neutrale Litteratur]</head>

                <p> Alligevel var og blev Fr. Wilhelm IV. den aandrigste Konge i Datidens Europa,
                    lagde i sine <pb n="457"/> Samtaler skarp Forstand og livlig Fantasi for Dagen
                    og gik altid ud fra en Forestilling om at han burde føle kongeligt. Hans
                    offentliggjorte Breve og Billetter til Humboldt er kvikke, skrevne i lystig
                    Hofjargon, og hans Ytringer røbe stadigt hurtig Opfattelse, letvakt Medfølelse,
                    slaaende Vittighed<note>Exempler paa Tonen i Kongens Vittighed: Naar Kongen var
                        i Theatret, ventede Lakajerne udenfor Logedøren. Da Kongen en Aften,
                        ærgerlig over et nyt Stykkes Kjedsommelighed forlod sin Loge før
                        Forestillingens Slutning, sad en af Lakajerne paa Gulvet i Korridoren,
                        støttet mod Logevæggen, og sov. Istedenfor at vredes, sagde Kongen: Der hat
                        gehorcht! — Kongen maatte i 1848 efter Revolutionens Sejr modtage den ene
                        Deputation efter den anden, undertiden fordringsfulde og anmassende
                        Deputationer af jævne Folk. Han henvendte sig til Medlemmerne af en saadan,
                        en for en: Hvad er De? — Silke- og Klædekræmmer, Deres Majestæt. —
                        Interessant Beskæftigelse! — Og De? — Medicinsk Kandidat. — Fortræffelig
                        Forskole til Regjeringsvirksomheden! — osv., stadigt smilende og høflig med
                        den giftigste Ironi. (Fortalt mig af en Tilstedeværende).</note>. Man kan da
                    heller ikke sige, at han var uden Forhold til Datidens tyske Litteratur og
                    Aandsliv; men hans Bestræbelse gik udelukkende ud paa at drage Litteraturens
                    »gode« Kræfter til sig og fjerne de »slette«, og han regnede snart alle
                    oppositionelle Elementer til disse sidste.</p>

                <p> Ved Hoffet var fra først af Alexander von Humboldt den dominerende litterære
                    Magt. Han <pb n="458"/> var 80 Aar gammel, Tidsalderens berømteste Naturforsker,
                    berømt Jorden over; han holdt Kongen à jour med de aandelige og videnskabelige
                    Bestræbelser i Tiden. Hans Broders frisindede Statsideer vare vel fortrængte;
                    hans eget politiske Frisind kunde ikke ved Hoffet faa Luft, og han, hvem Overtro
                    og Reaktion i lige Grad var en Styggelse, maatte tie til meget, der var ham
                    imod, tiltog sig dog undertiden Frisprog <note>Kongen var i sin Tid meget
                        optaget af Borddansens Mysterier, men man kunde ved Hoffet længe ikke faa
                        noget Bord til at danse, hvad ikke undrede Humboldt. Endelig en Dag modtager
                        Kongen Humboldt med Udraabet: Naa, hvad siger De nu? I Aftes sad vi først en
                        halv Times Tid ved Bordet, uden at det rørte sig; saa gav det sig til at
                        svinge rundt med stedse større Hast. Hvordan forklarer De det? — Ei,
                        Majestät, der Klügere giebt nach. (Fortalt af Humboldt selv).</note>. Men
                    som Hoffets Smykke Statens Stolthed var han altid hædret i Kongens Kreds og han
                    brugte sin Indflydelse til i stor Udstrækning at virke for videnskabelige
                    Formaal og til nu og da at lægge sit vægtige Ord ind for en eller anden forfulgt
                    Skribent. Før 1848 var, som Brevene vise, Kongens Tone overfor ham en skjæmtsom
                    Fortroligheds, skjøndt ingen dybere Sympathi forbandt de to Mænd. Efter 1848, da
                    Kreuzzeitungspartiet. blev enevældigt, gav han jævnlig sin Misfornøjelse over
                    den tabte Indflydelse Luft i saadanne Talemaader som: »Kongen er ikke mere <pb
                        n="459"/> amusabel« eller »Kongen nærer en ufrugtbar Kjærlighed til
                    Personer, som han har Velvilje for«. Letomgjængelig var han ikke ved Hoffet,
                    ofte spydig, heftig, naar Rankes politiske Meninger skulde gjælde mere end hans,
                    ilde lidt af mange, deriblandt af Dronningen paa Grund af sin Forkjærlighed for
                    Louis Phillippe og hans Familie. I Reglen læste han højt, al Slags, kun aldrig
                    sit Eget; hyppigst forelæste han <bibl>Journal des Débats</bibl>, medens Kongen
                    udkastede arkitektoniske eller Landskabs-Skitser.</p>

                <p> En anden Forelæser for den kongelige Familie var den fra Dresden til Berlin
                    kaldte Tieck. Skjøndt saa meget yngre end Humboldt, var han paa Grund af
                    legemlig Svaghed stærkt generet af Hoflivets Tvang. Han foredrog gjerne
                    Shakespeare og Kleist. Kongen lod hans gamle Eventyrskuespil <bibl>Den
                        bestøvlede Kat</bibl> opføre i Berlin. Det virkede, som saa man en
                    Gjenganger fra svundne Dage. Paa Kongens Opfordring satte han Sofokles’s
                        <bibl>Antigone</bibl> i Scene, og Mendelsohn skrev Musiken dertil. Men Tieck
                    var nu kun en af Litteraturens Invalider. Spiste Hoffet i Haven paa Sanssouci,
                    frygtede han selv paa de varmeste Dage Træk.</p>

                <p> En anden fordums berømt Digter fra den romantiske Tid, som Kongen lod kalde til
                    Berlin, hvor han snart derefter døde, var La Motte Fouqué. Han var da midt i
                    Tredserne, men havde fuldstændigt overlevet sig. Hans Helteromaner <pb n="460"/>
                    syntes den yngre Slægt at høre en tidligere Jordperiode til. Man var træt af
                    Riddervæsen og Elskovstjeneste (Minnedienst) i barnligt konventionelle Former;
                    det Uhistoriske i hans Syn paa forgangne Tider og det Heldöreagtige i hans
                    Fromhed fremkaldte Spot. Uden Kongens Bistand vilde han været død i Mangel som i
                    Glemsel.</p>

                <p> Der var en stor Digter, som ikke tilhørte den romantiske Tid, hvem Kongen i
                    1841, især paa Varnhagens Anbefaling, kaldte til Berlin. Det var Friedrich
                    Rückert (1789—1865). Han var kun et Par og halvtredsindstyve Aar gammel, men
                    hørte ligefuldt ikke Tidsalderen til. Han stod i Datidens Litteratur som et
                    Udtryk for den under alle Forhold uforandrede tyske Universalitet, denne Evne
                    til alsidig Tilegnelse, til Indsugen og Eftergjøren af alle Folkeslags
                    Ejendommeligheder. Han rystede hele sit Liv igjennem Digte ud af Ærmet med en
                    Virtuositet som forbauser. Allerede ung blev han af Joseph v. Hammer indført i
                    den arabiske, persiske og tyrkiske Litteratur og blev 1826 ansat som Docent i
                    østerlandske Sprog i Erlangen, men søgte stadigt at unddrage sig sine Pligter
                    som Forelæser.</p>

                <p> Der er Noget i hans Væsen, som minder om Goethe’s Stil i Diwan-Perioden, og
                    Noget, der stammer fra Schlegelerne i deres rastløse Forsken og Oversætten.
                    Allerede i hans Disputats fra 1811 <bibl>Om Filologiens Væsen</bibl> mærkes
                    Indflydelse <pb n="461"/> af Fr. Schlegels Værk om de gamle Inderes Visdom, idet
                    han her gaar ud fra Begrebet om en »Universalpoesi«, for hvilken han betragter
                    det tyske Sprog som det mest tiltalende Klædebon. Og det er netop
                    Universalpoesi, som denne store Stilvirtuos har givet. Han debuterer med
                        <bibl>Geharnischte Sonnette</bibl> som tysk Patriot i slebne, men søgte
                    Former. Saa følger i Bog efter Bog en 5—600 Kjærlighedsdigte til forskjellige
                    unge Kvinder, righoldigst er den sidste Samling <bibl>Liebesfrühling</bibl> til
                    hans Forlovede Louise Witthaus. Denne Gruppe er det eneste af alle Rückerts
                    Værker, i hvilket Følelsen er fremherskende. Ellers er han en Læredigter i
                    lyriske Former; her er han Sanger. Men selv her hindrer den faste skematiske
                    Form — som i Sydens Canzoner — Følelsens naive Udbrud, og her allerede trænger
                    Ruckerts Hang til at udfolde sit Herredømme over Sproget sig frem i en Fornyelse
                    af Ordmaterialet og i en tvangløs Sammenslyngen af Ordene i Versemaalet, som
                    hidtil var useet og som kort derefter hos os efterlignes af Aarestrup:</p>

                <cit>
                    <quote><lg>
                            <l>Welche Heldenfreudigkeit der Liebe,</l>
                            <l>Welche Starke muthigen Entsagens,</l>
                            <l>Welche himmlisch erdentschwungne Triebe,</l>
                            <l>Welche Gottbegeistrung des Ertragens!</l>
                            <l>Welche Sich-Erhebung, Sich-Erwiedrung,</l>
                            <l>Sich-Entaussrung, völl’ge Hin-sich-gebung,</l>
                            <l>Seelenaustausch, Ineinanderlebung!</l>
                        </lg></quote>
                </cit>

                <p><pb n="462"/> Sligt har mere sproglig og teknisk end rent poetisk Interesse. Men
                    Rückert er ogsaa netop Filologen som Digter. Hans herskende Evne er den rent
                    sproglige i dens Dobbelthed: Evnen til at lære Sprogene og trænge ind i deres
                    Aand, og Evnen til paa Grund af den dybeste Indtrængen i det egne Sprogs
                    Hemmeligheder at overføre de fremmede Sprogs ypperste Poesi i Gjendigtning paa
                    Tysk. Hans Lyst var den, selv at skabe sig sproglige Vanskeligheder for at
                    overvinde dem. Derfor se vi ham snart optræde i gammeltysk Stil med lange
                    Albrecht-Dürerske Lokker, snart som ung Officer fra Napoleonskrigenes Tid, snart
                    som Beduiner, med vidunderlig Kunst fortællende os Hariris Makamer, snart som
                    Perser slyngende sine Rim i Ghaselens Former eller gjenskabende Heltedigtet om
                    Rostem og Suhrab. Snart skrider han frem som Tyrk i Kaftan og Turban, snart som
                    Kineser paa Filtsko og med Haarpisk, snart og helst se vi ham sidde ved den
                    hellige Ganges’s Bredder som Braman og forkynde en sprudlende Levevisdom, der
                    giver tusind gyldne Regler i klingende Vers. Hvad der gjerne siges om Théophile
                    Gautier, at han som Aand var hjemme i det gamle Ægypten som i vore Dages
                    Rusland, i Konstantinopel som i Sevilla, det har kun den Sandhed, at han kjendte
                    de fremmede Egnes Klimater og Mindesmærker; men det gjælder i langt dybere
                    Forstand om Rückert, der begreb Menneskene i de forskjellige Litteraturer, <pb
                        n="463"/> forstod deres Sprog og følte i deres Aand. Han har ikke set de
                    fremmede Lande med sine Øjne, har derfor intet af Gautiers Anskuelighed, intet
                    af hans Farve og Plastik, men han har den stilfærdige, indre Kontemplation og
                    Tankebilledet, Tankesproget, i en Fylde af metriske Former. Den, der vil have
                    ypperlige Prøver paa hans Kunst, læse f. Fx i Hariris Makamer Afsnittet
                        <bibl>Jungfrau und Junge Frau</bibl>» og hele <bibl>Weisheit der
                        Bramanen</bibl>.</p>

                <p> Disse Arbejder havde skaffet Rückert et stort Publikum ogsaa i Berlin, men Byen
                    med dens urolige Væsen var ham imod. Han skulde docere Østerlandsk ved
                    Universitetet, men kun de første Par Gange fyldte Nysgjerrigheden hans Læresal.
                    Snart gik han ikke mere til Universitetet, da der kun indfandt sig to eller tre
                    Tilhørere. Han gik saa at sige aldrig ned fra sin Lejlighed paa en tredje Sal i
                    Behrenstrasse, men sad deroppe og skrev Digte, hvori han udtrykte sin Afsky for
                    Berlin med dens moderne, pulserende Liv. Selv den kongelige Romantikers Berlin
                    var disse Fortidens Storheder for moderne.</p>

                <p> Noget senere kaldte Kongen Digteren Christian Scherenberg til sig. Hans Digte,
                    men især hans Slagbeskrivelser <bibl>Waterloo</bibl>, <bibl>Abukir</bibl>
                    tiltalte Hoffet; han maatte læse dem højt. Scherenberg,. der endnu som 80-aarig
                    Olding var en elskværdig, gjerne set Gjæst i Berliner-Kredse, var født 1798.
                    Hans Liv havde været en haard Kamp. I 1838—40 <pb n="464"/> beboede han efter
                    Opløsningen af sit ulykkelige Ægteskab en Lejlighed i det lille Hjørnested i
                    Bendlerstrasse ud imod Thiergarten, saa fattig, at han ikke kunde tænke paa at
                    kjøbe Brænde, men lod sine Smaabørn samle nogle Grene i Thiergarten. Han skrev
                    baade Digte, Sørgespil og Lystspil, fik aldrig nogen Forlægger, men bevarede saa
                    fuldstændigt en Gentlemans Holdning, at hans Slægtninge i Stettin troede hans
                    «Succes» pseudonymt og bad ham «løfte sin Maske» for sin Familie. Hvad hans Pen
                    indbragte ham, det var hvad han fik for at affatte Bønskrifter og for
                    Afskrivning i Arkevis; iøvrigt levede han af som Hjælpelærer at give Timer hos
                    de omboende Gartnerfamiliers Børn, hvilke Timer efter Overenskomst udelukkende
                    honoreredes med Kartofler. Fontane har i Scherenbergs Levnet fortalt den
                    nydelige Historie om, hvorledes man i Bendlerstrasse haabede paa, at længe
                    udebleven Betaling skulde indfinde sig ved Paasketid i Skikkelse af en saftig
                    Kalvesteg, og hvorledes en af Eleverne i sin uskyldige Velvilje i Stedet bragte
                    en Lærke i et lille grønt Bur. Paaskemorgen 1840 bar Scherenberg saa egenhændig
                    Lærken ud paa en Mark, aabnede Buret for den og skrev det smukke Digt, i hvilket
                    en Strofe lyder:</p>

                <cit>
                    <quote><lg>
                            <l>Du, Vöglein, singst, das ist das Deine,</l>
                            <l>Hub leise ich zur Lerche an,</l>
                            <l>Ich geb1 dich freb das ist das Heine</l>
                            <l>Ein Jeder bete, wie er kann.</l>
                        </lg></quote>
                </cit>

                <p><pb n="465"/> Lærken gav den stakkels af Næringssorg bundne Poet atter fri, men
                    den lille graa Vandkrukke i Buret beholdt han til Erindring, og den forfremmede
                    han til sit Digter-Blækhus.</p>

                <p> Nu havde Digtene gjort Lykke, og Kongen vilde se ham. Den friske Oprindelighed
                    og knortede Energi i hans Slagmalerier henrykte Kongen. Scherenberg fortalte
                    aldrig andet om denne Hof-Forelæsningstid, end hvor behagelig den forud for
                    Oplæsningen gaaende halve Time paa hans Velynder Grev Bismarck-Bohlen’s Værelse
                    havde været, hvor man spøgte og røg Cigarer og derpaa, da Kongen afskyede Tobak,
                    ved en Eau-de-Cologne-Daab bødede paa Tobakslugten. — Der var mange Aar senere
                    en anden Potentat i Berlin, til hvis Hof Scherenberg regnede sig. Det var
                    Ferdinand Lassalle; hos ham traf han livligere Selskab, og der gjorde han sig
                    gjerne lystig over sine Protectorer ved Hove. Det laa i hans Væsen at bære
                    Kappen en Smule paa begge Skuldre. Ved Hoffet vidste man derom og tog ham det
                    ikke altfor ilde op.</p>

                <p> En gjerne seet Gjæst ved det preussiske Hof som ved alle Hoffer var endelig
                    Fyrst Hermann Pückler-Muskau, naar han opholdt sig i Berlin som Gjæst hos sin
                    højtelskede, fraskilte Hustru. Han var smuk, elegant, fornem, smidig, vandt
                    Mændene ved sin Munterhed og Ild, Kvinderne ved sit Væsens Ynde; han gjaldt for
                    uimodstaalig, og Rækken alene af berømte Kvinder, som have for<pb n="466"/>
                    elsket sig i liam, er lang: Sophie Gay, Henriette Sontag, Bettina, Ida Hahn-Hahn
                    osv. Han tilhører ved sit Aandspræg, omtrent som Fyrsten af Ligne før ham,
                    Europas internationale Aristokrati. Hans Glimrelyst udelukkede paa ingen Maade
                    en rigtig Erkjendelse af hans Evners Begrænsning, end ikke sand Beskedenhed. Han
                    var en aandfuld Vagabund, en sand Kunstner i Maaden at føre sit Liv paa, desuden
                    paa et enkelt Omraade en Kunstner af Fag. Det var ham, som i Tyskland brød med
                    den stive franske Smag i Havers Anlæg og som gjenindsatte Naturen i dens Eet.
                    Hans Have i Muskau blev snart Mønsterhaven for Europa.</p>

                <p> Han oplevede ikke blot flygtige Eventyr i meget stort Antal; men selve hans
                    Ægteskabs Historie er et. Han havde paa én Gang forelsket sig i to unge Piger,
                    Døtre af Rigsgreven von Pappenheim, der var gift med Kantsleren Hardenbergs
                    Datter. Men Moderen, som da var 40 Aar gammel, 9 Aar ældre end han, blev greben
                    af en saa glødende Lidenskab for ham, at hun smittede ham med den. Hun opgav Alt
                    for at blive hans, og han indgik Ægteskab med hende, dog forbe­ holdende sig sin
                    ubetingede erotiske Frihed. Forholdet udviklede sig lykkeligt. Men efter ti Aars
                    Forløb lod Parret sig efter venskabelig Overenskomst skille i Haabet om at
                    Fyrsten kunde finde en rig Arving og ved at ægte hende gjenoprette sine ødelagte
                    Formuesforhold. Saa begiver han sig <pb n="467"/> paa Vej først til London,
                    senere rundt i Tyskland. Samvittighedsfuldt underretter han dagligt sin
                    fraskilte Hustru, sin Lucie, om de Fremskridt, han gjør, og de Vanskeligheder,
                    der møde ham under Bestræbelsen for at kapre en Arving. Da Forsøget mislykkes,
                    vender han tilbage til sin Lucie og lever nogle Aar paany i et kjærligt Samliv
                    med hende, gaar saa atter paa Rejser og kommer efter henved sex Aars Forløb
                    tilbage med en dejlig lille Slavinde, Machbuba ved Navn, som han lader tage
                    Ophold paa Muskau. Fyrstinden var ikke altfor tilfreds dermed, skjønt hun havde
                    gjort sig det til Regel aldrig at plage ham med Skinsyge. Hun vedligeholdt 70
                    Aar gammel sin tilbedende Kjærlighed til ham, og han var bestandig Godheden,
                    Aabenheden, Hjerteligheden selv imod hende.</p>

                <p> Fyrst Pückler havde aldrig tænkt paa at uddanne sig som Skribent. Men ved Aaret
                    1830 fik han den Ide anonymt at udgive Brevene til Lucie fra sin frugtesløse
                    Brudefart, og disse Breves i tysk Litteratur saa sjældne Verdenstone, den
                    indtagende Skjødesløshed i Fremstillingen, som var en Følge af, at de ikke var
                    beregnede paa Trykning, Blandingen af Aandsoverlegenhed og Frivolitet tiltalte i
                    højeste Grad. Som ovenfor nævnt (S. 137) troede Mange, at de maatte have Heine
                    til Ophav. Forfatteren var moderne til det Yderste, grundigt blaseret, politisk
                    vidtgaaende liberal, i Et og Alt aandsfri. <pb n="468"/></p>

                <p> For os Nulevende have de fire Bind <bibl>Briefe eines Verstorbenen</bibl>
                    omtrent samme Værd som Madame de Girardins indtagende fire Bind <bibl>Lettres
                        parisiennes du Vicomte de Launay</bibl>. Hun er friskere og skriver
                    mangfoldige Gange bedre end Fyrsten. Han har kosmopolitiske Erfaringer fra
                    Samfundskredse og Lande, som hun intet kjender til. Man læse f. Ex. som Prøve
                    paa hans Stil den fordringsløse Gjengivelse af hans Samtale med Goethe i Weimar,
                    der findes i Brevenes tredje Bind. Hans begejstrede Ærefrygt for Goethe gjør
                    Indtryk af Ægthed, Goethes Svar paa hans Artigheder ikke mindre. Goethe har
                    strax talt til ham om Muskau (der er betegnet som M.) og fremhævet det
                    Fortjenstlige i som Pückler at vække Skønhedssansen; Enhver skulde blot i sin
                    Sfære, den være stor eller lille, arbejde trofast og med Kjærlighed, saa skred
                    man frem imod det almindelige Vel. Han for sin Del havde ikke gjort andet, og
                    Pückler gjorde jo det samme i Muskau.</p>

                <p> Pücklers følgende talrige Bind Rejseskildringer lade os ganske kolde. De mangle
                    den første Brevsamlings Uvilkaarlighed og i endnu højere Grad det litterære
                    Talent, der alene kunde erstatte den. Men de tiltalte Samtiden, vel omtrent
                    indtil Aaret 1844, i lige saa høj Grad som de første Bøger, og Forfatterens
                    Popularitet naaede en rivende Højde; han var kjendt og beundret allevegne
                    omtrent som Franz Liszt. Heine tilegner ham endnu i 1854 sin <pb n="469"/>
                    <bibl>Lutetia</bibl> i en begejstret Fortale, i hvilken han kalder ham »mein
                    hochgefeierter und wahlverwandter Zeitgenosse«. Og i Varnhagens Dagbøger læser
                    man under 7. Juli 1839: »Fyrst Pücklers Navn virker dog som en Trolddom paa
                    Folk. Hele den store Verden i alle Nationer hører med Spænding efter, saasnart
                    Talen er om ham. Han har et vældigt Hy, og jo klogere En er, des mere skatter
                    han ham.«</p>

                <p> Allerede 1834 havde Varnhagen sagt om ham, at han havde noget tilfælles med det
                    unge Tyskland, og det det Væsentligste, nemlig den fuldkomne Aandsfrihed, og
                    senere brugte han det Udtryk om ham, at han repræsenterede Overhuset i den
                    moderne tyske Litteratur som Heine Underhuset.</p>

                <p> Pückler nærede en ridderlig Hengivenhed for Huset Hohenzollern, og nærmede sig
                    Kongen, naar han var i Berlin. Han anerkjendte Fr. Wilhelm IV’s Dannelse og Vid.
                    Da han imidlertid i religiøs Henseende var en afgjort Voltairianer, der aldrig i
                    nogen Præst kunde se andet end en Hykler, og for hvem al uklar Fromladenhed var
                    en Pest, saa maatte det Bomantiske i Kongens Karakter støde ham stærkt tilbage.
                    Som Humboldt søgte han fra Hoffet til Varnhagen, den kloge Iagttager og
                    Kritiker, der sad glemt i sin Krog og i sin Journal — en Dagbog, ført i
                    Sainte-Beuve’s Manér — skrev Tidens Historie. Og i de senere Aar blev ogsaa han
                    en fast Gjæst ved Lassalles smaa Middags<pb n="470"/> selskaber, hvor han gjerne
                    førte Ordet; det hed sig, at han var den Eneste, hvem Lassalle lod beherske
                        Samtalen<note>A. de Reumont: <bibl>Aus König Fr. Wilhelm IV gesunden und
                            kranken Tagen</bibl>. — <bibl>Briefe Alex. v. Humboldts an Varnhagen von
                            Ense</bibl>. — <bibl>Varnhagen v. Ense’s Tagebücher</bibl>. —
                        Hillebrandt: <bibl>Zeiten, Völker und Menschen</bibl> II.</note>.</p>

                <p> Føjer man til de nævnte Forfattere den gamle Arndt, tidligere forfulgt som
                    Demagog, hvem Fr. Wilhelm IV kaldte til Berlin, saa er dette de romantiske,
                    konservative, neutrale eller aristokratiske Skribenter, som det lykkedes den
                    mægtigste af det egentlige Tysklands Konger at knytte til sin Person. Man seer,
                    hvor længe og hvor stærkt. Og selv mod de Skribenter, der kun strejfede Hoffet
                    og Magthaverne, vendte Oppositionen sig; vi have seet at Herwegh aabner sin
                    første Digtsamling med en fiksende Udæskning til Fyrst Pückler. Ja selv mod
                    Arndt rettede han sin Spot — han kaldte ham en Aftenrøde, der ikke mere kunde
                    oplyse den unge Verden — og modtog en poetisk Tilrettevisning af Freiliggrath
                    derfor.</p>

                <p> Freiliggrath var den eneste af de unge Digtere, som Kongen strax (1841)
                    forpligtede (af Geibel tog han sig først et Par Aar efter). General v. Radowitz
                    beundrede nemlig Digtet <bibl>Løveridtet</bibl> trods dets Unatur, vandt Kongen
                    for Freiliggrath og forskaffede denne en Pension af 300 Thaler om Aaret af den
                    kongelige Kasse. Dog, da Herwegh <pb n="471"/> ikke nøjedes med at gjøre sig
                    lystig over Digteren i Linjer som disse:</p>

                <cit>
                    <quote><lg>
                            <l>Mir wird von alle dem so dumm,</l>
                            <l>Als ging mir ein Freiliggrath im Kopf herum,</l>
                        </lg></quote>
                </cit>

                <p>men i sin «Duett der Pensionirten» skrev:</p>


                <cit>
                    <quote><sp>
                            <speaker>Geibel</speaker>
                            <lg>
                                <l>Bist du’s?</l>
                            </lg>
                        </sp>
                        <sp>
                            <speaker>Freiliggrath</speaker>
                            <lg>
                                <l>Ja, willst du mich kennen?</l>
                                <l>Ja, ich bin es in der That,</l>
                                <l>Den Bediente Bruder nennen,</l>
                                <l>Bin der Sänger Freiliggrath</l>
                            </lg>
                        </sp></quote>
                </cit>


                <p>saa gav Freiliggrath Pensionen tilbage. Og nu indtraadte hans fuldstændige
                    politiske Omvendelse. Med stedse stigende Lidenskab sluttede han sig i
                    Digtsamlingerne «<bibl>Ein Glaubensbekenntniss</bibl> (1844) og <bibl>Ḉa
                        ira</bibl> (1846) til det revolutionære Parti, hvis mest fejrede Digter han
                    blev. Strax efter den første Samlings Udgivelse maatte han ilsomt flygte fra sit
                    Opholdssted St. Goar ved Rhinen til Bruxelles for derefter i London at ernære
                    sig som Kjøbmand.</p>

                <p> Hvor stor hans Popularitet allerede da var, viser følgende Anekdote. Fra
                    Bruxelles gjorde Freiliggrath en Udflugt til Antwerpen; der laa en Tremaster,
                    bestemt til Kanton, som Digteren og hans Venner gjerne vilde besé.
                    Overbaadsmanden førte dem om, da Kaptajnen med sit Selskab traadte ud af
                    Kahytten. Man undskyldte sig, <pb n="472"/> men den belevne Sømand førte de
                    Besøgende ind i Kahytten paany. I det lille Bogskab stode Freiliggraths Digte.
                    En af hans Ledsagere siger til ham: Glæder du dig ikke over at dine Vers skal
                    med til Kanton? — Hvorledes? spørger Kapitajnen. — Den Herre er Freiliggrath. —
                    Den rigtige? — Da Spørgsmaalet bejaes, styrter Kapitajnen til Talerøret: Alle
                    Flag op! Mandskabet mander Ræer! og Champagne paa
                        Dækket!<note>Schmidt-Weissenfels: <bibl>Freiliggrath</bibl>.</note></p>

                <p> Gjæringen i Tyskland var i stærk Stigen. I Østerrig trodsede alt siden 1842
                    Ungarerne under Kossuth Metternich; i Bayern havde Kongemagten tabt i Anseelse
                    ved Kong Ludvigs ømme Forhold til Lola Montez, i det tyske Schweiz stod det
                    radikale Parti haardt imod det jesuitiske. I Preussen herskede nu den strengeste
                    Statskirkelighed med Begunstigelse af Katholikerne og Forfølgelse af alle
                    Dissidenter, ikke blot af det frikatholske Parti, som Ronge havde stiftet, og af
                    de saakaldte Lysvenner, et frikirkeligt Parti, som Wislicenus havde oprettet,
                    men selv af Pietister og Muckere som ikke statsorthodoxe nok. Til Tronen naaede
                    i Samvittighedsfrihedens Navn den ene Protest efter den anden. Og samtidigt
                    voxede den rent politiske Agitation. Førerne for alle tyske Staters
                    Oppositionspartier virkede i Forening imod den gamle Forbundsforfatning. Højere
                    og <pb n="473"/> højere løftedes i Preussen — da Kongen ikke gjorde synderligt
                    Skaar i Pressens Frihed — Raabet paa den lovede Rigsstænderforfatning. Og fra
                    Udlandet kom revolutionerende Impulser. Fra 1846 af havde Pius IX optraadt som
                    Liberal og som italiensk Patriot. Opstande brød ud rundt om paa den italienske
                    Halvø, og disse Opstande, som Metternich ikke kunde hindre, nedbrøde hans
                    Prestige. Tyske Emigranter i Schweiz og Nordamerika pustede efter Evne til Ilden
                    i Tyskland.</p>

                <p> Imens sad Kongen af Preussen sysselsat med Oprettelsen af den nye Svane-Orden og
                    med arkitektoniske Planer. Han vilde opføre et stort Hermanns-Monument ved
                    Rhinen som Demonstration mod det konstitutionelle Frankrig, og han lod efter 300
                    Aars Stilstand Byggearbejdet paa Kolner Dom gjenoptage, et Foretagende, der
                    opfattedes som sindbilledligt, ikke i national, men i kirkelig Henseende, og som
                    gav Heine Anledning til nogle Protester i <bibl>Deutchland, ein
                        Wintermährchen</bibl>, Strauss Anledning til den bekjendte fine Brochure
                        <bibl>Der Romantiker auf dem Trone der Cäsaren</bibl>, i hvilken han
                    skildrer Julianus Apostata som begejstret religiøs Reaktionær paa en saadan
                    Maade, at Parallelen med Fr. Wilhelm IV faldt i Øjnene uden at nævnes.</p>

                <p> Den opgroende Litteratur, som Kongen var afgjort fjendsk, gjengjældte ham snart
                    denne Følelse med Renter. Han havde den gnavne, værkbrudne <pb n="474"/> Tieck
                    hos sig i Sanssouci som Poeta laureatus og Mystifaxen Schelling i Berlin som
                    summus philosophus. Han lod Sofokles’s <bibl>Antigone</bibl> og Euripides’s
                        <bibl>Medea</bibl> spille paa Theatrene i Berlin og Potsdam for at indvirke
                    gunstigt paa den urolige tyske Litteratur. Men den gik nu sine egne Veje.</p>
            </div>
            <div>
                <head>XXVI. [Politisk Lyrik, filosofisk Revolution]</head>

                <p> Blandt Anastasius Grün’s (Grev Alexander von Auersperg’s) Digte i
                        <bibl>Spaziergänge eines Wiener Poeten</bibl> findes et, der har til
                    Overskrift »Hvorfor?« og hvor hver Strofe ender med et Hvorfor: Naar man slaaer
                    nye Forbud op paa Raadhuset, staar der en lille Mand nedenunder og spørger
                    sagte: Hvorfor? — Naar Klerkene paa Prækestolene stønne og tude mod Sollyset,
                    spørger han: Hvorfor? — Naar de rykke ud med Spyd og Hellebarder mod Spurvene;
                    naar de skyde med Kanoner efter Lærkerne, saa spørger han sit Hvorfor? — Og naar
                    de fordre ham stillet for Retten, dømme ham og henrette ham, saa spørger det
                    endnu op af hans Grav: Hvorfor?</p>

                <p> Saaledes omtrent gik det til i Tyskland, da den patriarkalske Tillid til
                    Fyrstemagten én Gang var brudt. Overalt, hvor der fra Regjeringernes Side kom en
                    Voldshandling eller en dum Handling, eller en Udflugt og slog ned paa et Haab og
                    dræbte det, dér spirede af Haabets Grav et Hvor<pb n="475"/> for. Og ethvert
                    Hvorfor affødte flere. Det blev ikke ved Østpreusserens fire Spørgsmaal;
                    Spørgsmaalene formerede og forplantede sig som hine usynlige, men farlige Dyr,
                    der i utrolig kort Tid undergrave en Organisme: Hvorfor vise Ærefrygt? hvorfor
                    have Tillid? hvorfor taale? allerførst hvorfor tie? Det første Trin, inden man
                    søger at afryste et Tryk, er det ikke at ville tie til det. Smerten og Verden,
                    Attraaen og Længslen give sig Luft i Ord, i Sang.</p>

                <p> Den politiske Lyrik, der i tidligere Tid af og til var dukket op hos Platen og
                    Uhland, Lenau og Heine, samler sig, krystalliserer sig nu som en egen Digtart,
                    en hel og sluttet Kunstform. Snart bruse hele Kor af forskjelligartede politiske
                    Sange hen over Tyskland. Der er Grøde i Luften, og flokkevis dukke Talenterne
                    op: Hoffmann og Herwegh, Dingelstedt og Prutz, Freiliggrath og Max Waldau, Karl
                    Beck og Moritz Hartmann, en Flor saa rig og duftende, som den paa dette Omraade
                    aldrig før var seet. Det nyttede lidet, at gamle Romantikere udtalte deres
                    Ringeagt for prosaisk (ↄ: politisk) Poesi, eller at doktrinære Æsthetikere
                    forklarede, disse Talenter var rhetoriske, ikke lyriske; allerede Tallet paa
                    disse Digtere, deres naturnødvendige Fremtræden som Gruppe, viste at de opstode
                    af den allerbedste, den eneste Grund, den, at de maatte opstaa, at Tidsaanden i
                    dem brød sig et Organ, og med den allerbedste, <pb n="476"/> den eneste Ret,
                    den, at de hævdede sig, erobrede Litteraturen for sig og vandt sig Folkets
                    Øre.</p>

                <p> De havde i Trediverne havt en enkelt Forgjænger, den ovennævnte østerrigske
                    Digter Alexander Auersperg. Hans Lyrik var pragtfuld, overdaadigt billedrig,
                    stundom lidt smagløs; men der var Malm i lians Vers og hans Pathos var ægte. Man
                    kunde kalde denne Pathos josefinsk. Thi Josef II er Auerspergs Helt, og det er
                    fra Oplysningssiden, at han opfatter den politiske Frihed, for hvilken han
                    sværmer. Hans Had er især rettet mod Præstevælden, dog saaledes at han gjør
                    Forskjel paa <emph>Pfaffen</emph> og <emph>Priester</emph>; de skjændige Klerke
                    angriber han, de ædle Præster priser og forherliger han. Naar han begynder:</p>

                <cit>
                    <quote><lg>
                            <l>Stoss in’s Horn, Herold des Krieges: Zu den Waffen, zu den
                                Waffen!</l>
                            <l>Kampf und Krieg der argen Horde heuchlerischer, dummer Pfaffen!</l>
                        </lg></quote>
                </cit>

                <p>saa følge Vers, som velsigne de virkeligt fromme Præsters Skare. Dog spores det
                    vel, at efter hans Synsmaade findes i hans egen Tid fiere af de første end af de
                    sidste. Han betragter det som et af Tidsalderens Karaktermærker, at paa de føre,
                    dyriske Præstemænd er nu fulgt de kloge, tynde, magtgriske Bisper: </p>

                <cit>
                    <quote><title><pb n="477"/> Die Dicken und die Dünnen</title>
                        <lg>
                            <l>Fünfzig Jahre sind’s, da riefen unsre Aeltern zu den Waffen,</l>
                            <l>Krieg und Kampf den dicken, plumpen, kugelrunden, feisten
                                Pfaffen!</l>
                            <l>Auch in Waffen stehn wir Enkel; jetzt doch muss die Losung sein:</l>
                            <l>Krieg und Kampf den dünnen, magern, spindelhagern Pfäffelein!</l>
                        </lg>
                    </quote>
                </cit>

                <p> Mod Metternich, mod det hemmelige Politi, mod Censuren rettede den tapre Digter
                    sine ildfulde Strofer. Der var en frisk Fejdestemning heri, men intet Had og
                    ingen vild Harme. Anelsen om en stor Fremtid og Begejstringen for store
                    Fortidsskikkelser udgjorde den væsenlige Pathos. Men den egentlig formende Evne
                    hos Auersperg var svag; han fortabte sig altfor hyppigt i Allegoriseren.</p>

                <p> Saavel aandigt som kunstnerisk i høj Grad ham overlegen er det Ypperste af den
                    politiske Lyrik, som nu i Fyrrerne skyder frem.</p>

                <p> Georg Herwegh, som var kommen sig efter sin Rundrejse, udgav efter et Aars
                    Forløb den anden Samling af <bibl>Gedichte eines Lebendigen</bibl>, der forenede
                    den tidligeres Egenskaber med nogle nye og værdifulde. Der er en frejdigere,
                    vildere Stemning deri, og baade Viljen og Uviljen have en bestemtere Gjenstand.
                    Her er færre Illusioner og skarpere Bevidsthed om Maal og Midler. Ingen <pb
                        n="478"/> Digte mere til nogen Konge om at stille sig i Spidsen for sit Folk
                    — ingen Hymne mere til nogen Gud om at skænke Folkene Frihed og Lykke. Friedrich
                    Wilhelm IV havde i Mellemtiden dræbt Herweghs Tro paa Kongerne og Ludwig
                    Feuerbach hans Tro paa Gud. Men der er i disse Vers en Følelse af, at det nu
                    ikke mere dæmrer, men dages i Sindene.</p>

                <p> I de gamle Dagsange, som Shakespeare har efterlignet i <bibl>Romeo og
                        Julie</bibl> er det et staaende Træk, at den unge Kvinde ved Morgengry
                    holder sin Elskede tilbage med Vendingen: det er ikke Solen, men Maanen, hvis
                    Lys du nu skimter, ikke Lærken, men Nattergalen, du hører. Her er paa aandfuld
                    Maade i Digtet <bibl>Morgenzuruf</bibl> Billedet vendt om:</p>

                <cit>
                    <quote><lg>
                            <l>Die Lerche war’s, nicht die Nachtigall,</l>
                            <l>Die eben am Himmel geschlagen:</l>
                            <l>Schon schwingt er sich auf, der Sonnenball,</l>
                            <l>Vom Winde des Morgens getragen.</l>
                            <l>Der Tag, der Tag ist erwacht!</l>
                            <l>Die Nacht,</l>
                            <l>Die Nacht soll blutig verenden. —</l>
                            <l>Heraus wer an’s ewige Licht noch glaubt,</l>
                            <l>Ihr Schläfer, die Rosen der Liebe vom Haubt,</l>
                            <l>Und ein flammendes Schwert um die Lenden!</l>
                        </lg></quote>
                </cit>

                <p> Mod Kongerne er rettet Epigrammet <bibl>Unglückliche Liebe</bibl>: </p>

                <cit>
                    <quote><lg>
                            <pb n="479"/>
                            <l>Nicht an den Königen liegt’s — die Könige lieben die Freiheit,</l>
                            <l>Aber die Freiheit liebt leider die Könige nicht.</l>
                        </lg></quote>
                </cit>

                <p> Den forrige Digtsamling havde selv i sine tilsyneladende religionsfjendske
                    Ytringer været rent theistisk. Hvor Opfordringen lød til at rive Korsene op af
                    Jorden for at bruge dem som Sværd, fulgte Linjen: Gud i Himlen vil tillade det.
                    Her forekommer et Digt til Feuerbachs Pris, fordi han har angrebet
                    Udødelighedstroen og en saakaldt Hedningevise, drøjere i sin Spot end noget
                    tilsvarende Digt af Heine:</p>

                <cit>
                    <quote><lg>
                            <l>Die Heiden — s’ist doch Schade um solch ingenium.</l>
                            <l>Sie hiessen Vier gerade und nahmen Fünf für krumm.</l>
                            <l>Auch hatt’ die Jungfernschaft ein End, sobald die Magd ein Kind
                                gebar,</l>
                            <l>Dieweil das neue Testament noch nicht erfunden war.</l>
                        </lg></quote>
                </cit>

                <p>Og endelig bliver her i Modsætning til Standpunktet hos Auersperg, til
                    Adskillelsen mellem rene og urene Præster, alle Gejstlige blot som saadanne,
                    ligegyldigt om skikkelige eller uskikkelige, om katholske eller protestantiske,
                    om kronragede eller friserede, skaarne over én Kam i det humoristiske
                    Epigram:</p>

                <cit>
                    <quote><lg>
                            <l>Ob sie katholisch geschoren, ob protestantisch gescheitelt,</l>
                            <l>Gleichviel — immer geräth man den Gesellen in’s Haar.</l>
                        </lg>
                    </quote>
                </cit>

                <p><pb n="480"/> Han havde været skarp, han var bleven hvas; fra en Frihedsdigter
                    havde han udviklet sig til en Bebuder og Forbereder af den kommende
                    Revolution.</p>

                <p> Naar disse klangfulde og kraftige Digte alligevel ikke virkede dybere paa
                    Sindene end de gjorde, saa beroede det paa, at Manglerne ved Herweghs
                    Menneskevæsen (uden at Publikum nøjagtigt vidste eller følte hvorledes)
                    efterhaanden røbede sig ogsaa i hans Poesi, i disse Pointer, disse udhævede
                    Steder, denne Selvglæde ved det gode Indfald og denne Aandslivets Fattigdom paa
                    andet Indhold end det polemiske. Det er ingen Digtsamling der tyder paa et rigt
                    indre Væld. Man forstaar hans Liv, naar man læser den, og den igjennem hans Liv.
                    I Virkeligheden stoppede hans Digteraare med den. I de 32 Aar, han havde tilbage
                    at leve i, har han i Alt kun frembragt et eneste, ikke tykt, Bind Digte, der
                    udkom efter hans Død, Digte rige paa Vid, rige paa Frihedsbegejstring, skrevne
                    af en Mand, der til sin Dødsdag blev sin revolutionære Ungdom ubøjeligt tro —
                    men i Gjennemsnit ikke fire om Aaret.</p>

                <p> Sveg han end aldrig sin Fortid, han var ingen Arbejder i Frihedens Tjeneste. Den
                    sidste Del af hans Liv er gaaet hen i Lediggang. Han begyndte i Aaret 1839 som
                    Digter og kritisk <pb n="481"/> Skribent<note>Hans Ungdomsarbejder er samlede i
                            <bibl>Gedichte und krit. Aufsätze</bibl>. 1845. 2 Bind.</note>. Han
                    kulminerede med <bibl>Gedichte eines Lebendigen</bibl>. Han giftede sig — meget
                    rigt — med en ung Jødinde, der var begejstret for hans Poesi. Efter
                    Februarrevolutionen optraadte han strax i Paris som Fører, og faldt i Spidsen
                    for en af Tyske og Franske bestaaende republikansk Arbejderkolonne ind i Baden,
                    men blev den 27. April slaaet af de Würtembergske Tropper og skyldte kun sin
                    Hustrus Mod at han undkom. Heine har i Simplicissimus I givet en blodigt
                    satirisk Skildring af denne Herweghske Kampagne. Han levede saa i
                    Emigrantkolonien i London Emigranternes fordærveligt ørkesløse Liv; de havde
                    bogstaveligt intet Andet at gjøre end at smedde frugtesløse Planer til nye
                    Opstande og forelske sig i hinandens Koner<note>Se G. Brandes: <bibl>Indtryk fra
                            Rusland</bibl> S. 349.</note>. Senere var Herwegh bosat i Paris og
                    Zürich og førte her et uvirksomt Liv, stadigt lige misfornøjet med Tingenes Gang
                    i Tyskland. Som Kinkel, som Moritz Hartmann formaaede han til sin Død (1875)
                    ikke at forsone sig med den Magtudfoldelse, hvortil det tyske Rige naaede paa
                    Frihedens Bekostning. Sin Ungdoms Idealer opgav han aldrig; selv for Heine, som
                    havde haanet ham, bevarede han mandigt sin Begejstring. <pb n="482"/></p>

                <p> Anlagt som han var maatte han nødvendigvis allerede 1843 holde skarpt Udkig med
                    Hensyn til andre Digteres Troskab mod deres Fane og til Ægtheden af deres
                    Frisind. Hans Udfald mod Geibel og Freiliggrath ere alt berørte. Saa vendte han
                    sig mod Anastasius Grün. Denne opholdt sig i Wien for at søge om en
                    Kammerherrenøgle, eftersom hans Hustru, en født Grevinde Attems, var
                    Ihændehaverinde af Stjernekors-Ordenen og han ikke kunde lade sin Hustru gaa
                    alene til Hove. I bevægede Ord anraabte Herwegh ham om at vende tilbage:</p>

                <cit>
                    <quote><lg>
                            <l>Darf man den Tempel um ein Weib entweih’n,</l>
                            <l>Mit einem Weib um goldne Götzen tanzen o. s. v.</l>
                        </lg></quote>
                </cit>

                <p> Dingelstedt svarede med i smukke Vers at tage Grev Auersperg i Forsvar:</p>

                <cit>
                    <quote><lg>
                            <l>O, sie will es nie begreifen, ihre Prosa und Gemeinheit,</l>
                            <l>Dass ein Geist wie Du, ein Name, bürgt fur der Gesinnung
                                Reinheit,</l>
                            <l>Nur das Schlechte glaubt sie willig o. s. v.</l>
                        </lg></quote>
                </cit>

                <p> Svaret gik udenom Angrebet istedenfor at parere det. Ingen havde for Alvor
                    troet, at en Mand som Auersperg havde skiftet Overbevisning; hvad Herwegh
                    angreb, var netop, at han trods sin Overbevisning af selskabelige Hensyn ansøgte
                    om en Hoftitel. Dingelstedt talte her sin egen Fremtids Sag. Thi Dingelstedt
                    blev den næste Digter, <pb n="483"/> mod hvem Herwegh vendte sig, og her var
                    Satiren saa meget mere glubsk som den var stum, kun indirekte kom til Orde.</p>

                <p> Herwegh havde i Paris truffet Dingelstedt, der som han havde forladt Tyskland
                    for politiske Poesiers Skyld, og de to Digtere havde en Aften i kollegial
                    Kappestrid for Spøg skrevet hver sin humoristisk-vemodige Omvendelsesvise.
                    Herwegh skrev Digtet <bibl>Wohlgeboren</bibl>, hvis Indhold er: Hvad nytter det
                    at tale om Frihed og Fædreland, at være genial, at drive Politik; hvad har det
                    indbragt mig! Nej, jeg vil blive en god Borgermand:</p>

                <p>
                    <lg>
                        <l>Du sollst, verdammte Freiheit, mir</l>
                        <l>Die Ruhe fürder nicht gefahrden;</l>
                        <l>Lisette, noeh ein Gläschen Bier!</l>
                        <l>Ich will ein guter Bürger werden.</l>
                    </lg></p>

                <p> Og gjennem alle Stroferne vedligeholdes dette Omkvæd. Saa skrev Dingelstedt for
                    at overbyde Vennen Digtet <bibl>Hochwohlgeboren</bibl>, som begynder:</p>

                <p><lg>
                        <l>Ein guter Bürger willst du werden?</l>
                        <l>Pfui Freund! — Ein guter Bürger — Du?</l>
                        <l>Das also war dein Ziel auf Erden,</l>
                        <l>Dem stürmten deine Lieder zu?</l>
                        <l>O nimm’s zurück, das ekle Wort,</l>
                        <l>Wer mag sich so gemein geberden!</l>
                        <l>Nein, nein, mich reisst es weiter fort:</l>
                        <l>Ich muss Geheimer Hofrath werden!</l>
                    </lg>
                    <pb n="484"/></p>

                <p>Ogsaa denne Linje afslutter som Omkvæd alle Digtets Strofer.</p>

                <p> To Aar senere var Dingelstedt Geheimer Hofrath, Forelæser og Bibliothekar hos
                    Kongen af Würtemberg. Herwegh nøjedes med at aftrykke de to Digte Side om
                    Side.</p>

                <p> Franz Dingelstedt (født 1814) er en højst ejendommelig Datids-Type, en
                    Frihedsmand, der heller havde skullet fødes som fornem Mand, en Fyrst Pückler i
                    en fattig Adjunkts Lignelse, en Ironiker, der ikke kunde undvære Skinnet, et
                    ypperligt Hoved uden alvorlige Laster og uden alvorlig Pathos, men med et let
                    Vid, med mange Gnister af Poesi, med tidlig Blaserthed og med en vis praktisk
                    Virkelyst til det Sidste. Han fødtes i Tysklands slettest regjerede Land, i
                    Hessen under Hassenpflugs forhadte Regimente, blev Lærer ved en lærd Skole,
                    vakte Mishag ved sine frie Meninger, sit frie Levnet, sine frisindede Vers, blev
                    forflyttet, chikaneret, og tog 1841, syvogtyve Aar gammel, sin Afsked. Kun et
                    Aar efter Herwegh udgav han sin første politiske Digtsamling: <bibl>Lieder eines
                        kosmopolitischen Nachtwächters</bibl>.</p>

                <p> Gode Vers, gode Digte, en god Spas, en god Maske. Det er Natvægteren, der
                    vandrer sin natlige Gang i Uniform og med Morgenstjerne, med sit Tudehorn i
                    Haanden, og som fra sit Standpunkt udenfor Husene skildrer hvad han seer <pb
                        n="485"/> og aner i dem. Han er en rigtig Natvægter, der er dygtigt kjed af
                    sin Gamle derhjemme; hun er saa grim og har saa mange Rynker i sit Ansigt; men
                    Husfred er der: hun sover om Natten, han om Dagen. En rigtig Natvægter er han,
                    der synger Vægterversene om Lys og Ild; han ser op til Fangerne, de politiske
                    Fanger, der vise deres Ansigter bag Jernstængerne og ruske i dem, han gaar forbi
                    Domkirken med dens Reliquier, hvor Vinden tuder i Orgelpiberne, saa han gyser og
                    selv maa le af sin Gysen; det er tyve Aar siden, han var derinde; han hører ikke
                    til de abonnerede Søndags-Fromme.</p>

                <p> Og dog er han ingen rigtig Natvægter. Hverken hans Følelser eller hans Meninger
                    passe ret for hans Stand. Oppe i et Hus er der Bal; han lytter til Musiken,
                    skildrer Dansen og det fine Selskabs Manerer. Hvilken Opsigt det vilde vække, om
                    han i sin Kavaj, med Lygte og Spyd, med Sneflokker paa Huen, Rim i Skjægget og
                    med brændende hede, brunrøde Kinder traadte ind mellem alle Skyggerne der! —
                    Udenfor et andet Hus holder Ministerens, den almægtige Ministers Vogn. Kusken er
                    pelsklædt; men de stakkels ubedækkede Heste skjælve af Kulde, medens deres Herre
                    spiller Kort indenfor — ret som kunde de ikke hævne sig, naar han kommer:</p>

                <cit>
                    <quote><lg>
                            <l>Ich rathe dir, lass die Karten ruhn,</l>
                            <l>Und hüte dich fein, Ministerlein!</l>
                            <l><pb n="486"/>Du hast es mit vier Hengsten zu thun,</l>
                            <l>Bedenk’, dass das keine Bürger sein!</l>
                        </lg></quote>
                </cit>

                <p>Der er Udbrud af Følelse rundtom i disse Digte. Natvægteren gaar forbi, hvor i
                    Forstaden en Stakkel ligger og drages med Døden; han gaar forbi
                    Sindssygehospitalet, og Angsten for Vanvid, der altid griber ham paa dette Sted,
                    blander sig med en hemmelighedsfuld Tiltrækningskraft; han vandrer forbi
                    Kirkegaarden, hvor de afsides paa en foragtet Plads have lagt hans stakkels
                    Fader, der hjalp sig selv ud af denne Verden, og kommer tilbage forbi Slottet,
                    hvor Fyrsten søvnløs vælter sig i sin Seng, medens Skildvagten udenfor i sit
                    Skilderhus sover bedre staaende end han paa sit bløde Leje.</p>

                <p> Et og Andet kunde vel en Natvægter føle saadan, Intet deraf kunde han udtrykke
                    saadan — og hvert Minut falder Masken. Nu og da forekommer — i fuldendt plastisk
                    Form — Udtryk af en folkelig Harme. Saaledes dette mod et Hofkryb, der har
                    udsuget Landet, og i hvis Vinduer der nu under hans Sygdom er Lys:</p>

                <cit>
                    <quote><lg>
                            <l>Warum er nicht schlaft? waruin er in Wuth die Spitzen am Hemde
                                zerrissen?</l>
                            <l>Ein gutes Gewissen schlaft iiberall gut, und nirgends ein schlechtes
                                Gewissen.</l>
                            <l>Er hat an des Landes Mark, die Schlang’, sich voll gefressen,
                                gesogen,</l>
                            <l>Er hat — ein Menschenleben lang! — gestohlen, gelogen, betrogen.</l>
                        </lg></quote>
                </cit>

                <p><pb n="487"/> Men saa forekomme der ogsaa Udtryk for Had og Forbitrelse, der høre
                    de ufolkelige Kredse til, saaledes højst frivole Raad til en ung dejlig Dame,
                    der er bleven gift med en gammel Synder, om hvorledes hun skal hævne sig paa sin
                    Gemal. Undertiden tage ogsaa Natvægterens Tanker og Drømmerier en højere Flugt.
                    Han støtter sig til en gammel Kanon, som ligger dér blank og tam paa Volden.
                    Engang fløj dens Hjul paa erobret Grund over Lig og over Levende, engang gav den
                    Takten an i Vaabendansen; thi der staar et kronet N. ved dens Fænghul. Nu høres
                    den kun, naar en stakkels Fange er brudt ud af sit Fængsel, eller paa
                    Majestætens Navnedag, eller naar en Prinsesse er bleven født. Men Taalmodighed!
                    tilraaber Natvægteren Kanonen: Snart kan du maaske paany lade dine Kugler hagle
                    over Fjenden; vær blot stum saalænge, min Veteran, at de ikke fornagler din Mund
                    som de knebler os andre. — Her er, som man ser, Masken helt kastet.</p>

                <p> Efterat Dingelstedt havde forladt Hessen, fulgte Digtsamlingen
                        <bibl>Nachtwächters Weltgang</bibl>, hvor Digteren ikke mere optræder i
                    Natvægter-Monduren, men som elegant Revolutionær. Det gaar her ud over de slette
                    Fyrster, over Forholdene i Hessen, Preussen, Hannover, og over den falske tyske
                    Patriotisme: »Hvad er, I Herrer, en tysk Patriot? — En Mand, der om Søndagen
                    tjener Vorherre og om Hverdagen sin Konge. Hvad vil, <pb n="488"/> I Herrer, en
                    tysk Patriot? — For sig et Embed, en Titel og et Baand, Brød for sine ægte Børn
                    og legitime Fyrster for sit Land. — Ud af Templet, tyske Patriot, før dit Kys,
                    du Judas, har myrdet Friheden bagfra!«</p>

                <p> Nogle Maaneder derefter var Dingelstedt Hofraad og Legationsraad, havde Embed,
                    Titel og Baand. At han var bleven en Anden, kunde selvfølgelig Ingen tro. Det
                    kan ikke undre, at man bedømte hans Handlemaade med Strenghed, undertiden paa
                    ret hadefuld Maade. De talrige Aktstykker, som i den senere Tid er fremkomne om
                    hans Karakter og Liv, særligt Julius Rodenbergs Publikationer i <bibl>Deutsche
                        Rundschau</bibl> 1889—90, stille hans Færd i et mildere Lys end det, hvori
                    den stod for Samtiden. Hans Handlemaade var uskjøn og ufin, men ikke lav. I og
                    for sig var der ikke noget Ondt i at han modtog en Stilling som Forelæser hos en
                    dannet og elskværdig Fyrste. Fejlen var, at han kort i Forvejen havde taget
                    Munden saa fuld af demokratiske Talemaader og radikale Udfald uden at mene noget
                    Alvorligt dermed.</p>

                <p> Han var i høj Grad en Kunstnernatur, men tillige i høj Grad Forstandsmenneske,
                    var nydelseslysten og herskesyg, ude af Stand til i Længden at taale den
                    Ydmygelse som det er at være fattig og derfor overseet; var fremfor Alt grebet,
                    og stærkt grebet af det Indtryk, at han ved at gaa videre <pb n="489"/> ad den
                    Vej, paa hvilken han var slaaet ind, drev et <emph>métier de dupe</emph>. Hvad
                    vandt han ved af doktrinær Ærbarhed at holde sig tilbage fra alle ansete
                    Stillinger og høje Pladser! Hvad vandt Verden ved, at de Rigtbegavede af Doktrin
                    overlod Titlerne, Pengene, Ordenerne, Æresposterne og Embederne til de Dumme!
                    Var det Midlet til at forbedre Tilstandene? Hans Attraa var at være den
                    Herskende paa et kunstnerisk Omraade, udføre store sceniske Opgaver, lede store
                    Theatre, glimre ved Hoffer, foretrækkes af skjønne Kvinder. Vilde han kunne
                    opnaa Sligt som landflygtig Gymnasiallærer, som Korrespondent for
                        <bibl>Allgemeine Zeitung</bibl>? Hvem vilde i Længden agte ham som fattig og
                    uafhængig Journalist, hvem vilde i Tidens Løb ikke agte ham som indflydelsesrig
                    Hofmand! Vistnok vilde der blive Skraal, naar han fulgte Kaldet — blot han ikke
                    havde skrevet det fordømte Digt til Herwegh! — men her gjaldt det om rolig
                    Fripostighed, om uigjennemtrængelig Ironi, om smilende Kulde, om den
                    Overlegenhed, der lod Modstanderne skraale sig trætte, og den besad han.</p>

                <p> Han blev som bekjendt ikke blot en Hofmand, men i Løbet af sit Liv Chef for en
                    hel Række af Hoftheatre — i Stuttgart, München, Weimar — og tilsidst den mægtige
                    Direktør for Burgtheatret i Wien.</p>

                <p> Heine, der ikke var streng, men vittig, skrev det uforlignelige Digt om
                    Dingelstedts »Forhofræderi«, som begynder: </p>

                <cit>
                    <quote><lg>
                            <pb n="490"/>
                            <l>Verschlechtert sich nicht dein Herz und dein Stil,</l>
                            <l>So magst du treiben jedwedes Spiel,</l>
                            <l>Mein Freund, ich werde dich nie verkennen</l>
                            <l>Und sollt ich dich auch Herr Hofrath nennen.</l>
                        </lg></quote>
                </cit>

                <p> Dette Digt indeholder den vemodigste Forstaaelse af Dingelstedts Handling og den
                    bitreste Foragt for det Publikum, Dingelstedt ligesom han henvendte sig til.</p>

                <p> Den, der søger et skarpt og træffende Billede af Dingelstedts aandelige
                    Personlighed, bør sammenholde den i en vittig og malende Prosa givne Skildring
                    af hans Levnet, som har til Titel <bibl>Münchener Bilderbuch</bibl> med den
                    Digtcyclus, der bærer Navnet <bibl>Ein Roman</bibl>. Denne indeholder langt mere
                    af hans dybeste Væsen end hans tidlige Ungdoms Vers. Han havde ligefuldt tidlig
                    kjendt den blandede Følelse af Tiltrækning til den fornemme Verden og Ringeagt
                    for den. I Digtet <bibl>Krähwinkel</bibl> hed det om dette Selskab:</p>

                <cit>
                    <quote><lg>
                            <l>Sie lügen, sie krakehlen, sie hassen sich bis auf’s Blut,</l>
                            <l>Zum Morden oder Stehlen fehit ihnen nur der Muth.</l>
                            <l>Sie möchten gern und wagen’s nicht, dass heisst denn Recht und
                                Pflicht,</l>
                            <l>Die denken können, sagen’s nicht. Die Meisten denken nicht.</l>
                        </lg></quote>
                </cit>

                <p> Nu skildrer han en Lidenskab i Salonverdenen. Fortælleren træffer paa et stort
                    Bal i England en Dame fra de indiske Provinser af hinduisk Blod, men helt
                    europæisk; aandsbeslægtet med ham, for<pb n="491"/> stemt som han og kold og
                    træt. Imellem dem blusser en Kjærlighedsforstaaelse op:</p>

                <cit>
                    <quote><lg>
                            <l>Wir klammerten uns, ob aus Zeitvertreib,</l>
                            <l>Ob aus Verzweiflung, an einander an,</l>
                            <l>Sie, ein verlornes, neugebornes Weib,</l>
                            <l>Ich, ein verlorner, neugeborner Mann.</l>
                        </lg></quote>
                </cit>

                <p> Ordet »Tidsfordriv« er en Kjende for slapt, som Ordet »Fortvivlelse« en Nuance
                    for stærkt. Der er tysk Naivetet i denne altfor stærke Betoning af Lapseriet og
                    af Tungsindigheden. Det Sikre er imidlertid, at en Lidenskab opstaar. Og Romanen
                    følger, hed og vild, mere Vellyst end Elskov: Kjærlighedsnætter, Alkovepoesi og
                    Cynismens haarde Pande ud imod Verden — saa Løsrivelse og Farvel og Glemsel,
                    indtil i et Drivhus i Amsterdam Liglugten fra en udgaaet Lotusplante bringer ham
                    til at svimle. Han mindes hende og trykker det visne Blad som Haanden af et Lig
                    til sine Læber.</p>

                <p> Saadanne Skikkelser som Dingelstedts ere Udtryk for en Tidsalder; de illustrere
                    den, de bære den ikke. De ere ikke Paladsets Bygmestere; de ere Forgylderne.
                    Vistnok tiltrækker Forgylderens Arbejde i højere Grad Øjet og fleer Par Øjne end
                    Bygmesterens, som lægger Grunden og som allerede i Paladsets Grund bestemmer
                    alle dets Forhold; men for Bygningen betyder hans Gjerning intet i
                    Sammenligning.</p>

                <p> Disse Digtere, saa nydelsessyge og ofte tidligt <pb n="492"/> saa blaserte, i
                    hvilke der ikke er andet Hold end en politisk Overbevisning, om hvilken de
                    synge, med hvilken de stadse og som de i Reglen forraade, de have deres sociale
                    Betydning derved, at de skabe Stemning, almindelig politisk Stemning. De
                    fremskynde derved Samfundets saa langsomme Omdannelse; men selve denne ydre
                    Omdannelse er ikke Hovedsagen; det Politiske er ikke den første Bevæger. Den
                    ydre Omvæltning er et Udslag af dybere, Overfladen fjernere Rørelser. Størst Lod
                    og Del i den har maaske Filosofiens stille Omformning af den religiøse
                    Livsbetragtning.</p>

                <p> Og paa det filosofisk-agitatoriske Omraade er det, at netop paa dette Tidspunkt,
                    midt imellem Udgivelsen af Herweghs første og anden Digtsamling, samtidigt med
                    at Dingelstedt udgiver sin første, i Sommeren 1841 en Tænker træder
                    epokegjørende frem. I Værket <bibl>Das Wesen des Christenthums</bibl> udformer
                    han store Tanker, begrunder og udtaler et Livssyn, som skinner igjennem i Alt,
                    hvad der efter ham tales og skrives af Andre, ifald de ellers staa paa
                    Udviklingens Højde. Han er Hjørnestenen, paa hvilken henved en Snes Aar fra da
                    af at regne Alle bygge og Alt er bygget — Ludwig Feuerbach.</p>

                <p> Naar jeg siger, han var stor, stor som Menneske og Tænker, saa føler jeg selv
                    med Harme Ordets Plathed. Vi have hentet det fra Længde og Højde i
                    Sanseverdenen, og det gjør intet Indtryk; vi ere <pb n="493"/> efterhaanden
                    saaledes sløvede derfor, at vi Intet føle ved det. Selve Sansen for Storhed er
                    heller ikke mere synderligt levende iblandt os. Den dræbes ved den kolde, klamme
                    Maade, paa hvilken vi rykkes ind paa Livet af de aandeligt Store, naar vi læse
                    de almindelige lærde Fremstillinger af deres Virksomhed. Tager man en
                    Filosofiens Historie, saa findes de der ordnede, mimererede, saa de alle tage
                    sig ens ud. Der staa de paa Række, behandlede med samme Agtelse og Interesse:
                    Schelling, som var et Geni og en Charlatan, Trendelenburg, som lod sig ansætte
                    af Eichhorn og benyttede sin Medbør efter Altensteins Død, Strauss, som var en
                    Tænker af anden Rang og et Stykke af en Pedant, Karl Vogt, som var et Talent og
                    en Gourmand, Lotze, som var en Professor i Filosofi, en udmærket Professor men
                    ikke meer, og mellem dem Feuerbach sideordnet med flere Andre i en Rubrik,
                    maaske endog som ensidig underordnet Stympere, der have kaldt sig
                    Virkelighedsidealister eller lignende. — Sligt demoraliserer.</p>

                <p> Han var stor. Det vil sige, at der er et stort aabent Rum omkring ham til alle
                    Sider. Det vil sige, at ville vi forstaa ham, maa vi ryste af og kaste ud alle
                    disse, alt dette, som i Lære- og Haandbøgerne trænger sig om ham. At han var
                    stor, betyder, at han er i et andet Niveau. Have vi faaet Øje paa Skikkelsen som
                    den staar der ensom, saa indfinder Ærefrygtsforholdet sig af sig selv. <pb
                        n="494"/></p>

                <p> Thi saa jævn han end var i Forholdet til Venner, der er en uhyre Alvor over
                    denne Skikkelse. Man se blot paa dette Aasyn, hvor Alt er Stil, den strengeste,
                    strideste Stil, og alle Træk Geniets. Der er Stil i den mægtige Pande, i de smaa
                    Øjne, i det store, vifteformige Skjæg. Der ligger Magt deri, Magt og Højhed, og
                    den mandigste Skjønhed, bronceagtigt barsk.</p>

                <p> Selv et Geni udspringer han fra en Slægt af lutter evnestærke Mennesker:
                    Faderen, Tysklands første Kriminalist, Broderen, Søsteren, Brodersønnen, alle
                    geniale. Han bliver født 1804 i Landshut, studerer i Heidelberg, er Theolog,
                    først troende, saa kritisk, dernæst Filosof, først abstrakt, saa stedse mere
                    virkelighedskjær. Han udgiver anonymt sine <bibl>Tanker om Død og
                        Udødelighed</bibl>, der konfiskeres, derefter frigives paany. Da hans
                    Forfatterskab til denne Bog bliver bekjendt, afslaas gjentagne Gange hans
                    Ansøgning om et Professorat i Sydtyskland og senere hen en Række lignende Forsøg
                    fra hans Side paa igjennem lærde Mænds Beskyttelse at opnaa en
                    Universitetslærers Stilling i Berlin, Frankrig, Schweiz, Grækenland. Han lever
                    da fra 1836 af et stille Privatliv (til 1860 paa Brückberg ved Ansbach, senere i
                    Rechenberg ved Nürnberg) i sine modnere Aar et Eneboerliv paa Landet i
                    Brevvexling med Venner af den lærde Stand og med Mænd af Folket (som hin Konrad
                    Deubler i Salzkammergut), der undertiden <pb n="495"/> forstaa hans Skrifter
                    bedre og føle dybere ved dem end den saakaldte dannede Verden gjør. I 1837
                    indgik han Ægteskab med sin Ungdomselskede. En Begivenhed, der gjorde Epoke i
                    hans intime Liv, var den af ham gjengjældte Lidenskab, som i Begyndelsen af
                    Fyrrerne en ung Pige, Datter af en af hans Venner, nærede for ham og hvoraf hun
                    lod sig fortære.</p>

                <p> Forelæsninger har han kun en enkelt Gang holdt, i Aaret 1848 i Heidelberg, dog
                    ikke paa Universitetet, som frygtede og skyede ham, men privat. Hans Venner
                    havde i 1842 forsøgt at faa ham ansat i Heidelberg; først følte han sig tiltalt
                    af Tanken, senere værgede han sig desperat mod at man gjorde Skridt for at
                    virkeliggjøre denne Plan: »At ville gjøre mig til Professor og tilmed paa den
                    almindelige Maade, som ethvert Fæ kan blive det [...] er at stille mig lig de
                    Dumrianer, der for Tiden figurere, er at krænke, blamere mig [...] Mit Hoved
                    hører ikke hjemme paa Kathedret. Det hører, véd du hvorhen? — gjæt! — paa
                    Skafottet; thi mit Hoved er saa afgjørende og skarpt som en Skarpretters Sværd,
                    og jeg har selv kun Lyst og Courage til Handlinger, hvor det gjælder at sætte
                    Hovedet paa Spil«<note><bibl>Briefwechsel zwischen Freuerbach und Christian
                            Kapp</bibl>. 1876. S.176.</note>. Vennen havde opfordret ham til hellere
                    at kalde <pb n="496"/> sit Værk <bibl>Wesen der Theologie</bibl> end <bibl>Wesen
                        des Christenthums</bibl>. Han svarer: »Det at styrte Theologien er mig en
                    højst ligegyldig Ting. Jeg har kun med verdenshistoriske Existenser at gjøre
                    [...] Paa Hovedet maa man slaa; af Princip maa man negere. At handle, det vil
                    sige at halshugge — med den Beslutning, hvis det gjøres nødigt, selv at ville
                    lade sig halshugge derfor.«</p>

                <p> Det er et fastere Sprog og en anden Synsmaade end Poeternes. Saint-René
                    Taillandier har villet finde en Modsigelse i at Feuerbach med disse Anskuelser
                    ikke deltog i de revolutionære Bevægelser 1848. Han svarede herpaa: »Hr.
                    Taillandier! Naar der igjen udbryder en Revolution og jeg tager Del i den, saa
                    kan De til Forfærdelse for Deres gudfrygtige Sjæl være vis paa, at denne
                    Revolution bliver sejerrig, at Monarkiets og Hierarkiets sidste Dag er kommen.
                    Desværre oplever jeg ikke denne Revolution. Og dog tager jeg virksom Del i en
                    stor og sejrrig Revolution, hvis Virkninger imidlertid først vil udfolde sig
                    efter Aarhundreders Forløb. Thi efter min Lære, som ikke kjender til Guder,
                    derfor heller ikke paa Politikens Omraade til Mirakler, men af hvilken De intet
                    forstaar og som De anmasser Dem at bedømme istedenfor at studere den, efter
                    denne Lære er Rum og Tid Grundbetingelser for al Væren, al Tænken og Handlen.
                    Ikke fordi det manglede Parlamentet paa Troende, som man latterligt har
                    paastaaet i <pb n="497"/> det bajerske Rigsraadskammer — de Fleste var
                    Gudsfrygtige, og Vorherre tager dog ogsaa Hensyn til Flertallet — men fordi det
                    ingen Steds- og Tidssans havde, derfor fik det Hele en saa forsmædelig
                            Ende«<note><bibl>Wesen der Religion</bibl>. S. VII.</note>.</p>

                <p> Saa mange Udviklingsstadier Feuerbach under sin stigende Virkelighedsinteresse
                    har gjennemløbet, og saa meget der end med Rette kan siges om hans Standpunkters
                    Flerhed, er hans Hovedtanke, den der er som Nøglen til Hvælvingen, paa hvilken
                    det Hele hviler, dog ligesaa simpel som stor. Og det er denne: Mennesket kan
                    ikke blive sig et Væsen bevidst, der er højere end dets eget. Dersom Mennesket
                    kunde blive sig selv o: sit Væsen bevidst som endeligt ligeoverfor et andet
                    Væsen, der begrebes som uendeligt, saa vilde Mennesket i sin Bevidsthed begrænse
                    sit eget Væsen ↄ: negere det. Dets Bevidsthed vilde altsaa naa ud over dets
                    Væsen, men dette er umuligt; thi Bevidsthed er kun Væsenets Selvbekræftelse.</p>

                <p> Istedenfor som Hegel at sige: Menneskets Bevidsthed om Gud er Guds
                    Selvbevidsthed, nødes vi da til at sige: Menneskets Bevidsthed om Gud er
                    Menneskets Selvbevidsthed; Religionen er Menneskets første og indirekte
                    Selverkjendelse.</p>

                <p> Det indrømmes fra alle Sider, at Gud uundgaaeligt maa bestemmes ved menneskelige
                        Prædi<pb n="498"/> kater: Gud er Kjærlighed, Gud er Godhed, Varme, Lys osv.
                    Men Subjektet er jo kun det personificerede Prædikat. Prædikatet er det
                    Oprindelige. I Virkeligheden er da Religionens Mening denne: Kjærlighed er
                    guddommelig ↄ: ubetinget værdifuld, tilbedelsesværdig, Godhed, Varme, Lys er
                    guddommelige.</p>

                <p> Troen paa en Gud er da Troen paa det menneskelige Væsen som Naturens
                    Grundvæsen.</p>

                <p> Religionens tilsyneladende Grundsætning er vel denne: Jeg er Intet imod Gud;
                    dens virkelige er denne: Alt er Intet imod mig, Alt er Middel for mig. Ved Hjælp
                    af Bøn og Undere har jeg gjennem Gud som Mellemled Altet til min Raadighed.
                    Guden udspringer af Ønsket. Da Grundønsket i Kristendommen er ubegrænset
                    Nydelse, Salighed, saa er Gud Midlet til at opnaa Salighed, eller rettere:
                    Saligheden og Guddommen er Et.</p>

                <p> Med ét Ord: Theologi er Anthropologi, det theologiske Problem er et psykologisk
                    Problem — af Feuerbach i alt Væsenligt løst for alle følgende Tider.</p>

                <p> Saaledes set staar hans Livsværk som en Enhed. Lader denne sig end ikke udtrykke
                    saa kort, i faa, henkastede Ord, saa sammentrænger Følelsen dog let til Et, et
                    Eneste, hvad Menneskeheden skylder ham.</p>

                <p> Naar en ung Mand staar i Pantheon i Rom og fortaber sig i Skuet af denne Kuppel,
                    Verdens <pb n="499"/> skjønneste, saa farer det Ønske ham let igjennem Sindet:
                    Hvem der som Bygmesteren af dette Tempel engang i sit Liv havde en saadan
                    enkelt, stor Idé som den, der ligger til Grund for denne Kuppel — hvem der
                    undfangede et enkelt Grundforhold, en simpel og dog sammensat Formel, der i sin
                    indre Rigdom lod sig udspænde til et helt Grundsyn, til et Omfang af denne
                    Storhed, en hel Himmelhvælving i det Mindre! En saadan Tanke i sin oprindelige
                    Enfold og sin Udførelses Rigdom, det var nok til et stort Menneskeliv.</p>

                <p> En saadan Grundtanke har Feuerbach havt.</p>
            </div>
            <div>
                <head>XXVII. [Den revolutionære Poesi (1)]</head>

                <p> Det dybeste Særkjende for hvad der beholdt Navnet af
                        <emph>Bevægelseslitteratur</emph> i Fyrretyverne er at den intet, slet intet
                    Forhold har til det officielle Tyskland. Det er det, som udgjør dens Styrke og
                    som har meddelt den sin Friskhed. Ved det officielle Land eller Folk maa ikke
                    her forstaas en lille afgrænset Verden, en Ting for sig, som hvis man vilde sige
                    Hof- og Regjeringskredse, nej hele den Del af Folket, der under normale Forhold
                    synes at være det hele Folk — alt det, som stempler hvad der udgaar fra Folket
                    med det nationale Mærke, og som har stemplet alle Folkets Fortidsbedrifter med
                    det samme Præg. Med alt dette, som en senere Tid har kaldt Dannelsesfilisteriet,
                        <pb n="500"/> staar Folkets repræsentative Mænd i dette Tidsrum slet ikke i
                    nogen Berøring. En tilsvarende Gruppe af Personligheder og Digtninge findes da
                    ikke indenfor de tre nordiske Landes Litteratur. I Norden blev selv den
                    oppositionelle Studenterlyrik efter ganske faa Aars Forløb officiel. De ypperste
                    tyske Digtere i dette Tidsrum er uafhængige eller gjøre sig uafhængige af det
                    officielle Tyskland og bære mandigt Følgerne deraf.</p>

                <p> Blandt dem, der gjør sig uafhængige, er Freiliggrath interessantest. Han fødes i
                    Detmold 1810; han er Westphalens blonde, blaaøjede Søn, svær og robust med sin
                    tykke Manke. Han er et Skolelærerbarn, der mod sin Lyst opdrages til Kjøbmand,
                    men som skylder Kjøbmandsstanden sin Frihed for klassiske Reminiscenser, sin
                    Dannelse ved moderne Litteraturer alene, sin Sans for de fjerne Egne og
                    Klimater, som Verdenshandelen bringer i indbyrdes Forbindelse, og sin Aands
                    afgjort moderne Præg.</p>

                <p> Freiliggrath er ikke som hans Forgjænger i den politiske Poesi, Hoffmann von
                    Fallersleben, kun en frugtbar Visedigter, han er en sand, beaandet Poet.
                    Hoffmann, der havde studeret de gamle tyske Folkeviser og som selv var en naiv,
                    folkelig Sjæl, var uudtømmelig i sin melodiske Polemik mod Junkervæsen og
                    Bureaukrati, men han gjentog sig med Folkedigterens Ensformighed. Freiliggrath
                    har skrevet forholdsvis Lidet, men hvert Digt af ham har sin Individualitet. Han
                    er <pb n="501"/> paavirket af den nyere franske og engelske Poesi, af hvilken
                    han har leveret saa talrige og saa ypperlige Oversættelser, og han debuterer som
                    beskrivende Poet af Victor Hugos Skole, men han udvikler hurtigt sit eget Præg.
                    Han har i meget høj Grad to Egenskaber, som sjældent findes forenede: Evnen til
                    det Maleriske og Følelsens Inderlighed. Den første Evne bringer ham til at
                    fremstille Æmner fra fremmede Verdensdele med glødende Kolorit, den anden bryder
                    frem, hvor han er Hjemlandets og Huslivets Sanger. I hans politisk-revolutionære
                    Periode blev Inderligheden til mægtig Pathos og Evnen til anskuelig Udmaling gik
                    ganske i Vredens, Kamplystens og Indignationens Tjeneste.</p>

                <p> I sin Ungdom (1831) modtog han i Amsterdam dybe Indtryk af Havet og af
                    Skibsfarten. Han fulgte i sine Drømme med de mange Skibe, der gled ud af Havnen
                    for at sejle til Afrika, til Indien, til Tyrkiet, til Amerika. Saaledes opstod
                    Lysten til at skildre disse Landes Natur, som han saa den for sig i sin Fantasi,
                    og Hugo’s <bibl>Les Orientales</bibl> gav ham ikke blot Anvisning paa de Farver,
                    hvormed saadanne Stoffer skulde behandles, men paa selve den metriske Form. Han
                    alene af tyske Digtere forsøgte at tilegne sig Franskmændenes Alexandriner, det
                    i Tyskland foragtede Versemaal, og hævde dets Skjønhed — underligt nok manglede
                    han med sin ellers udviklede metriske Sans i den Grad Øre for dets
                    Ejendommelighed, at han bestandig <pb n="502"/> gjengiver det ved rene Jamber,
                    hvad Tyskerne efter ham er vedblevne med, selv efter at denne Gjengivelsesmaade
                    forlængst er opgivet i Norden.</p>

                <p> Der var en Længsel ud over Verdenshavet i hans Sind. Som Modsætning til tysk
                    Tagkammerpoesi gav han — fra sit Kammer af — Billeder fra Afrikas Ørkener og
                    Amerikas Urskove. Han attraaede tropisk Lokalfarve, undertiden med Held,
                    undertiden smagløst, han virkede sprogligt især ved nye, besynderlige Rim, Rim
                    paa prangende og rungende Fremmedord som »Sykomore«, »Tricolore« og deslige.
                    Hans Vers lignede levende Kolibrier, naar de var bedst; udstoppede Kolibrier,
                    naar deres Pragt blev livløs.</p>

                <p> Men denne afrikanske Freiliggrath er ikke den bedste. Den natiouale og
                    frisindede Freiliggrath er mere værd. Da Herweghs politiske Udfordring havde
                    vakt ham, gik han ind i sig selv, gjorde sig naivt eg ærligt Rede for sit Væsens
                    ham selv endnu ikke helt bevidste Sympathier og Tendenser, fandt i sit Væsens
                    Dyb en Frihedstrang, som intet kunde tøjle, og en Medfølelse med Undertrykte,
                    som kunde slaa over i Had og rystende Harme. Hans Genius slog ind paa den
                    revolutionære Vej og gik i Stormskridt ad den, indtil den slog sine Vinger ud og
                    fløj. Og fra Digterens Læber klang Marseillaiser. O disse Hymner af Freiliggrath
                    fra 1848, det er Begejstringen selv, den begejstrende Begejstring; der er en <pb
                        n="503"/> Vildskab, en Tro, en revolutionær Religiøsitet, en flammende
                    Ironi, en jublende Sejersrus i de første af dem; den ædleste Fortvivlelse,
                    sublim i sit Udtryk, i de sidste.</p>

                <p> Men ogsaa de Digte, der gaa forud for Revolutionen og ophidse til den, ere
                    læseværdige. Saaledes Samlingen <bibl>Ḉa ira</bibl> fra 1846. I hvert af de
                    Digte, hvoraf den bestaar, er der et enkelt anskueligt Billede gjennemført. I
                    det første lægger et Fartøj ud fra Land, dets Navn er Revolution; det er den
                    sorte Brander, der kaster Raketter i Kirkens skinhellige Yacht og saa retter
                    sine Kanoner mod Rigmændenes Sølvflaader. I et andet fremstilles med et Motiv,
                    der er laant fra Thomas Moore, Despotiet som Ispaladset, der ved Foraarstid vil
                    knage, briste og smelte<note>Se <bibl>Hovedstrømninger</bibl>, IV, 269.</note>.
                    I Digtet <bibl>Wie man’s macht</bibl> skildres med smittende Lidenskab Stormen
                    paa et Tøjhus i en Hovedstad, dramatisk, levende, saa man ser den for sig, er
                    som med i den. Alt som Revolutionen, han forudaner, kommer nærmere og nærmere,
                    bliver hans Digtning mere og mere præsent. Han skildrer en Rhindamper, der har
                    Kongen og Dronningen af Preussen ombord. Den Damper minder om det tyske Samfund.
                    Oppe paa Dækket nyder Selskabet den friske Luft, det klare Sollys, de skjønne
                    Rhinlandskaber; men nede ved Maskinen staar Proletaren som Maskinist <pb n="504"
                    /> og Fyrbøder, Herre over den Vulkan, der driver Skibet frem og holder det i
                    Gang. Et Ryk, et Slag af ham, og den hele Bygning styrter sammen, hvis Spidse
                    Kongen'er; Dækket brister, Flammerne slaa i Vejret — dog du vrede Element, idag
                    endnu ikke! — Men i et Digt som <bibl>Freie Presse</bibl> foregriber Digteren
                    Begivenhedernes Gang: Oprøret skal bryde ud; endnu én Dag og der skal kjæmpes i
                    Gaderne. Ejeren af Bogtrykkeriet taler til sine Folk. Til Skud behøves Bly, men
                    Folket mangler Munition, nu gjælder det da at støbe alle Alfabeterne sammen til
                    Kugler, og snart flyder og hvisler den glødende Masse i Kugleformerne. Tiden er
                    saadan, at kun som Kugler kunne Typerne nu befrie Menneskeheden.</p>

                <p> Det unge Tysklands Dage var forbi, men det var som om Tyskland nu selv var
                    blevet ungt. —</p>

                <p> En Modsætning til Freiliggrath danner Robert Prutz (født i Stettin 1816) ved sin
                    Dannelses Soliditet. Han er en kritisk, historisk og filosofisk dannet Aand, der
                    har forsøgt sig i mangfoldige Retninger, men dog kun som politisk Digter har
                    blivende Betydning. Han var fra først af en ildfuld Medarbejder af Ruges
                    Halle’ske Aarbøger, og blev tidligt ramt af Landsforvisningsstraf. Han er
                    Feuerbachianeren som Digter. Han kan blive lidt tør og fantasiløs i sin
                    politiske Lyrik, der gjerne vel nøje holder sig til Sagen; men hans paa én Gang
                    ædru og begejstrede Frihedskjærlig<pb n="505"/> hed tiltaler. Den, der engang
                    har faaet ham kjær, vil holde helt af ham, vil selv sætte den største Pris paa
                    hans senere, for Sensualisme dumt forkjætrede Digtsamling <bibl>Aus der
                        Heimath</bibl>, som han kun ikke skulde have havt den utrolige Smagløshed at
                    tilegne sin Frue.</p>

                <p> Det Værdifuldeste, han har frembragt, er <bibl>Den politiske Barselstue</bibl>
                    (Zürich, 1845), et lille aristofanisk Mesterværk, i hvilken det er lykkedes
                    Prutz, denne varmeste Beundrer, Holberg har havt i Tyskland, at sammentrænge den
                    yngre Generations Vid og Spot, dens hele Stræben og alle dens Forhaabninger.</p>

                <p> Det var naturligt for denne klassisk dannede Digter at optage Aristofanes’s
                    Form; uheldigvis har han holdt sig for nær til den. Stykket er derved blevet en
                    Juvel for en udsøgt Læsekreds istedenfor at afgive Næring for Folket. Dette
                    Stykke er en forhaabningsfuld ung Drømmers Værk: hans Tro paa en straalende
                    Fremtid for Tyskland var fuldt saa levende og mægtig som hans Glæde ved den
                    ironiske Nedbryden af det Affældige og Faldefærdige; naar de burleske Figurer og
                    Indfald her fremtræde som paa en idealistisk Guldgrund, saa er det, fordi
                    Digteren ser Fremtidssolen stige og skinne bag dem.</p>

                <p> Dramet foregaar i og foran en Doctors Hus, der er en Art privat
                    Fødselsstiftelse, hvor unge Damer af de højere Stænder undertiden ty hen. <pb
                        n="506"/> Men i den seneste Tid gaar Forretningen ikke for ham. Han havde
                    gode Dage, da Pietismen endnu florerede i Königsberg; thi Guds Velsignelse var
                    mægtig i de Fromme og de mange gudelige Omfavnelser satte Frugt, men siden
                    Statskirken nu er optraadt fjendtligt mod Pietismen, staa hans Kamre tomme. Han
                    véd snart ingen anden Redning end at blive Medarbejder ved den preussiske
                    Statstidende; thi hvem der ikke kan bruges til andet, han finder sit Brød ved
                    den Avis. Hans Tjener Kilian sulter og kræver Mad. Doctoren tilraader ham at
                    lade sin Mave exstirpere og tager allerede Kniven frem. Saa vil han aldrig sulte
                    mere, og hvilke Fortjenester vilde han ikke indlægge sig af Menneskeheden, hvis
                    han kunde afgive det levende Bevis for, at Operationen lod sig udføre! Thi hvad
                    er den Klippe, hvorpaa nutildags Dyden strander? Hvorfor tog Freiliggrath imod
                    Pension? Hvorfor lod Dingelstedt sig brændemærke? Maven var det, Altsammen for
                    Mavens Skyld.</p>

                <p> Men i det Samme nærmer sig forklædt som Tigger Hr. Fiffikus (Schlaukopf). Han
                    deklamerer i Niebelungenlied-Stilen noget Patriotisk om Cheruskeren Hermann,
                    samler ind til Statuen for Nationalhelten, og da Doctoren er uforsigtig nok til
                    at kalde denne en Fugleskræmsel, en væmmelig Skildvagt med et Lærkespid,
                    erklærer Fiffikus ham, at han skal komme til at undgjælde derfor med tolv Aars
                    Tugthus i det Mindste. Da de komme <pb n="507"/> i Haandmænge, beholder Doktoren
                    Hr. Fiffikus’s falske Næse i sin Haand, og gjenkjender i ham sin Ungdomsven,
                    forhenværende Socialist og Frihedssanger, Republikaner og Kongemorder, nu
                    forfremmet til virkelig Geheime-Kongelig-Liv-Spion. De kaste sig i hinandens
                    Arme, og Fiffikus meddeler sit Ærind, dog først efter at have forvisset sig om,
                    at Doctoren ikke nærer nogen generende eller oprørsk politisk Tro. Da denne, som
                    ser, hvilken mægtig Mand han har for sig, knælende har forsikret, at han ikke
                    troer paa nogetsomhelst andet end det, at Thalerstykkerne ere runde, saa rykker
                    Fysikus ud med Hemmeligheden: »Tyskland, Fædrelandet, Luthers og Friedrichs
                    Tyskland, Dronningen med de blonde Lokker, er svanger.«</p>

                <p> Doctoren er lidt vantro. Kunde det ikke være Vattersot, opstaaet ved alle de
                    nystiftede Afholdenhedsforeninger? — Nej, hun er frugtsommelig, og det eneste
                    Underlige er, at det ikke har staaet at læse i Aviserne, der ellers altid
                    meddele, naar Sligt times Dronninger eller Prinsesser. — Og nu bringer Fiffikus
                    den saliggjørende Nyhed, at Doctoren som erfaren Accoucheur er udseet til
                    Germanias Læge. Han og ingen Anden skal forløse hende. Han danser af Glæde,
                    fordrer en Appanage og en Orden til Løn, beder den Anden hente Damen; men se —
                    der er hun allerede.</p>

                <p> Trælle, der viser sig at være det retløse Folk, bære hende ind i en gylden Stol.
                    Hun er <pb n="508"/> en Blondine med fedt, venligt Ansigt, bred Mund, vandblaa
                    Øjne. Som Germania bliver hun hilset, fejret, besunget. Men af en fortrolig
                    Samtale mellem Fiffikus og hende erfare vi, at hun aldeles ikke er det, hvorfor
                    hun gjælder. Han udspørger hende, om hun virkelig er i velsignede
                    Omstændigheder; hun svarer, at han selv bedst maa vide det, han og de Andre, han
                    har ført til hende. Fra Gaden har han trukket hende op og dresseret hende til
                    hendes Rolle. Den officielle Germania er hun — og hun har gjort Alt, hvad de
                    fiffige Hoveder befalede hende at gjøre, hun har nikket og knælet og plapret
                    Bønner paa Kommando. Saaledes er hun nu ogsaa paa Kommando bleven frugtsommelig.
                    — Han udskjælder hende, truer hende med Prygl; hun haaner ham og truer paa sin
                    Side med at løbe sin Vej, saa kan han se, hvor han atter faar en Germania
                    fra.</p>

                <p> Men i Nattens Mulm og Mørke er en fremmed, ubekjendt Kvinde traadt frem paa
                    Gaden udenfor Huset, jaget og fordrevet som hun er. Hun har ingen Plet, hvor
                    hendes banlyste Hoved tør hvile. I en Vellystrus, siger hun, slumrer nu paa
                    Silke den, man i mit Sted har ophøjet og som frækt lader sig kalde ved mit Navn,
                    medens jeg, den Ægtefødte, lig en Tiggerske maa skjule mit Dronninge-Aasyn i
                    Nattens Mørke. Vær du min Hovedpude, o Sten! Paa Sten ligger jo ogsaa som dets
                    Dronning mit Folk. <pb n="509"/></p>

                <p> Da ved Nattetid pludselig En raaber: Germania! svare paa én Gang Barselkonen i
                    Huset og den fremmede Kvinde ude paa Gaden. Og da Larm og Forvirring derved
                    bryder ud, saa Gendarmerne komme til, bliver det undersøgt, hvem af de to det
                    er, der har tilegnet sig et fremmed Navn. Visselig ikke jeg, tilraaber den
                    Ubekjendte Hr. Fiffikus. Hun hævder, at det er ham, som har ranet hendes Navn
                    for at smykke sin Bolerskes frække Pande dermed, og hun slutter: Skjændsel over
                    Jer begge! Jeg alene er den virkelige, den rette Germania. — Kilian kan ikke faa
                    i sit Hoved, at hun, saa mager, saa slank, skulde være den Rette. Trællene
                    derimod føle hendes Stemmes søde Klang trænge helt ind i deres Hjerte.
                    Diplomaten Fiffikus alene holder Contenancen vedlige:</p>

                <cit>
                    <quote><lg>
                            <l>Allein, so thut ein wenig nur die Augen auf,</l>
                            <l>Zu sehen braucht Ihr diese da und jene nur,</l>
                            <l>So ist’s ja klarlich, welche hier die Rechte sei:</l>
                            <l>In Lumpen jene, diese jedoch in seidnen Rock;</l>
                            <l>Die abgemagert, hungerbleich, ein Schattenbild,</l>
                            <l>Verbannt zu Bettlern, selber eine Bettlerin;</l>
                            <l>Höchst stattlich diese, wohlgenährt, anmuthiglich,</l>
                            <l>In hoher Herren ehrender Festgenossenschaft,</l>
                            <l>Ja selbst gesegneten Leibes ist sie, wie Ihr seht.</l>
                        </lg></quote>
                </cit>

                <p>Paa denne Sammenligning mellem Rivalindens Herlighed og hendes egen Fattigdom
                    svarer den fremmede Kvinde med Højhed:</p>

                <cit>
                    <quote><lg>
                            <pb n="510"/>
                            <l>Wohl spotte mein! In meine Wunden lege du</l>
                            <l>Die blutbefleckten, diebsgewandten Finger mir!</l>
                            <l>Auf meine Lumpen speie du, und rühme dich</l>
                            <l>Weil ich ein armes, heimathlos vertriebnes Weib,</l>
                            <l>Du weisst am besten, wessen Hand mein Blut vergoss,</l>
                            <l>Und wer vom Haupt die Krone mir gerissen hat.</l>
                        </lg>
                        <lg>
                            <l>[…]</l>
                        </lg>
                        <lg>
                            <l>Ihr bautest du Paläste, mir Gefängnisse.</l>
                            <l>Ihr schmeichelten deine Schergen, mich verfolgten sie —</l>
                            <l>Dir aber sag ich, Schattenkonigin, o du,</l>
                            <l>Die du mit Zittern meines Namens dich erfrechst:</l>
                            <l>Hinweg! verbirg dich! Räume du den Platz, der mir</l>
                            <l>Allein gebührt! Denn eure Herrscherin bin ich.</l>
                        </lg></quote>
                </cit>

                <p>Og Trællene bøje sig for den fremmede Kvinde, der ikke kommer i en Dronnings
                    Purpur men i sønderrevne Klæder som de selv, og de spørge hinanden, om ikke hun
                    er den ventede Frelserinde, der vil slaa deres Aag i Stykker og slynge Frihedens
                    Lyn ud i den søvndrukne Verden. Dog nu blive begge Kvinder opfordrede til at
                    legitimere deres Rettigheder, og Fiffikus, som udbryder: Dette gjælder en Kamp
                    for Legitimitetsprincipet, soufflerer sin Dame.</p>

                <p> Og den officielle Germania, den fede Blondine, som tilsyneladende bærer Landets
                    Fremtid under sit Hjerte, som praler dermed og af den Grund fordrer Ærefrygt og
                    Skaansel, istemmer sit Levnetsløbs Litani: Hvorledes hun i den graa Oldtid laa
                    paa Bjørnehud i Skoven og til skummende Mjød aad Olden og Agern — Olden og
                    Agern, raabe Doctoren, Kilian, Fiffikus: Det er hende! Hun for<pb n="511"/>
                    tæller, hvorledes hun blev sendt i Skole hos Klerkene, fik Næsen trykket tæt ind
                    imod Krucifixet, blev kristelig-germanisk, doterede Klostre, byggede Kirker,
                    kyssede Pavens Tøffel osv. — og Koret svarer: det er hende! Hun meddeler,
                    hvorledes hun derefter udviklede sig fredeligt, lod Enhver, der vilde, give
                    hende Næsestyvere, indtil hun har bragt det saa vidt i Loyalitet, at naar Herren
                    blot fløjter, saa kommer hun, staar Skildvagt, apporterer Stokken — «kort sagt:
                    Jeg er den fuldkomne Pudel.» — Og Koret jubler: Det er hende! Saa slutter hun:
                    Om Gud og Kongen vil, skal det ogsaa for Fremtiden blive saadan ved. Nu er jeg,
                    som I seer, frugtsommelig efter ministeriel Anordning. Forsvarer mig da nu! I
                    Gendarmer, anerkjender mig som den eneste Germania, som tysk Fuldblod, og stoler
                    paa, at jeg til Gjengjæld nok skal opdrage min Sønneke til Gendarm!</p>

                <p> Gendarmerne finde, der er Fornuft i den Tale, og Fifflikus triumferer allerede
                    over, at Landstrygersken er forstummet. Men hun svarer: Hun indrømmer, at hun
                    ikke forstaar sig paa Selvros, ogsaa har lidet at rose sig af. da al hendes
                    Udsæd ligger i Fremtiden. Det vil jeg tilstaa — siger hun — at hun dèr ganske
                    vist er et Tyskland, et ægte, Regjeringstysklandet, det officielle Tyskland,
                    Forbundsdagstysklandet — men sandelig, hun er ikke Folkets Tyskland, det kjender
                    ikke hende, det bryder sig lidet om hendes lange, <pb n="512"/> raadne Stamtræ.
                    Og hun anraaber de lænkebundne Trælle om at komme hende til Hjælp og erkjende
                    hende for den, hun er. Men i det Samme gribes den anden Germania af heftige
                    Veer. Med en Explosion sprænges hun som en Bovist, springer i Luften og er
                    borte, og af al den Røg, som derved udbreder sig over Scenen, udfolder
                    efterhaanden Taageskikkelser sig som valfartende Munke, Romantikere, der
                    lovsynge den hellige Middelalder, Gjæs, der sørge over, at Svaneordenen endnu
                    ikke er færdig, og moderate Frisindede, der istemme Omkvædet:</p>

                <cit>
                    <quote><lg>
                            <l>Immer langsam voran, immer langsam voran!</l>
                            <l>Dass der preussische Fortschritt nachkommen kann!</l>
                        </lg>
                    </quote>
                </cit>

                <p>Da bryde Trællene deres Lænker, kaste sig ned for den fremmede Kvinde og hylde
                    hende som den sande Germania, den endnu jomfruelige, men som engang vil blive
                    Moder til Fremtidens Hersker.</p>

                <p> Sindbilledet er kraftigt og smukt. Og det var sandt. Ikke det underkuede og
                    søndersplittede Tyskland, der dengang blev udskreget som det frugtbare og
                    fremtidsrige, men de dengang forfulgte og forhaanede Friheds- og
                    Enhedsbestræbelser fødte det tyske Riges Fremtid. Kun virker det en Smule
                    forstyrrende, at den sande Germania slet ikke har nogen Fortid, slet ikke har
                    noget Stamtræ, men at al hendes Kraft og Herlighed skal ligge i Fremtiden.
                    Tanken om et saadant <pb n="513"/> historisk Brud havde for hin Tid en Mulighed,
                    ja en Sandsynlighed, som den ikke har for vor.</p>

                <p> Men saa meget var i dette radikalt polemiske Digt fuld Sandhed, at det
                    officielle Fædreland allevegne tilraner sig Alt, hvad Folkets Snille i Fortiden
                    har frembragt, og alle dets gamle Storheder, om endog disses Liv var en uafbrudt
                    Kamp imod det. Selv dem, det landsforviste eller holdt i Fængsel eller
                    halshuggede — deres Portrætter har det om Halsen. Og til alle Tider siges det,
                    at det officielle Fædreland bærer Fremtiden i sit Skjød. Det gives ikke blot til
                    enhver Tid ud for at være Nutiden, idet Alles Existens er knyttet til dets
                    Bestaaen, men det bærer, siges der, den nye Tid under sit Hjerte, og det fordrer
                    den Skaansel, den Nænsomhed, som vises en frugtsommelig Dronning. Og altid gives
                    der for de Tænkende i et Folk paa samme Tid et andet Fædreland, et ikke
                    anerkjendt, et fornegtet. I Nationalfarverne klæder det sig ikke, og
                    Nationalsangen istemmes ikke, hvor dets Nærhed spores. Det er tilstede overalt,
                    hvor der føles og handles i den Aand, som var Landets ypperste Mænds. Det hyldes
                    af Folkets hele tænkende Ungdom. Den menige Mand er det nærmere end Landets
                    officielle Magthavere. Fremtiden tilhører alene det. <pb n="514"/></p>
            </div>
            <div>
                <head>XXVIII. XXVII. [Den revolutionære Poesi (2)]</head>

                <p> Der gaves opadstræbende Aander, virkelige Digtere, som stode afsides fra
                    Litteraturens almindelige Bane i disse Aar. Det var Mænd som den udmærkede
                    sydtyske Digter, Eduard Mörike (født 1804), Schwaberskolens sidste Ætling, der
                    sprængte Skolens Begrænsning og som Lyriker snarere er et Skud af Goethes
                    Stamme: en Poet af den lødigste Genialitet, Sjælelivets idylliske, skjælmske,
                    sørgmodige Sanger, Forfatter til det evige Digt «Denk es, o Seele!» Der var
                    endvidere Mænd, som de to nordtyske Digtere, Thüringeren Otto Ludwig og
                    Ditmarskeren Friedrich Hebbel, de to kraftfuldeste Særlinge i den nyere tyske
                    Litteratur, begge fødte i Aaret 1813, begge først udfoldende deres højst
                    forskjelligartede Ejendommeligheder efter 1848, to knortede Egestammer med rigt
                    Løvværk, der staa udenfor Skoven. Kun ét Karaktermærke have de faaet af den Tid,
                    hvori de vare Ynglinge: den ejendommelige mørke Trods, der er Grundlaget i
                    begges Væsen. Mere deres Eget er en Forening af det Melankolske og det
                    Skarpsindige under et Hang til djærv Realisme. De indvarsle en senere, upolitisk
                    Tids Virkelighedsstudium og Virkelighedstroskab. Men de have ikke de
                    førmartslige Digteres fælles Kjendemærke: den lyse Begejstring, Retningen
                    udadtil mod det offentlige Liv og mod gjennemgribende Samfundsreform eller i
                    Nødsfald gjennemført Omvæltning. <pb n="515"/></p>

                <p> Dette Hang i Forening med den filosofiske Klarhed, der stammer fra Hegels og
                    Feuerbachs Skole er maaske skarpest fremtrædende hos en Aand, hvis Værker med
                    Urette ere gaaede lidt i Forglemmelse nutildags, hos en med Ludwig og Hebbel
                    jævnaldrende Digter, som døde ung, kun 31 Aar gammel, og som ikke oplevede
                    Martsrevolutionen. Det er Friedrich von Sallet, en ung tysk Officier og
                    Autodidakt, der med Held stræbte at opnaa en grundig og omfattende Dannelse, en
                    Karakter, i hvis Fasthed der hverken fandtes Brud eller Sprække. Han forener
                    Tidsalderens hele Dybsind med dens vidtgaaende og lidenskabelige Frisind. Da han
                    1831 fik sin Afsked som Militær, levede han fra da af kun for Litteraturen.</p>

                <p>Mest bekjendt af Sallet er hans <bibl>Laien-Evangelium</bibl> blevet, en Slags
                    Opbyggelsesbog for Fritænkere, en Digtsamling, i hvilken han gjengiver og
                    omfortolker de enkelte Begivenheder i Evangelierne symbolsk i moderne Aand. Han
                    begynder hvert Digt med en Fortælling eller en Lære af Skriften og søger saa at
                    fremstille den evige, blivende Kjærne i den, medens han kaster de historiske
                    eller mythiske Skaller bort. Omtrent som i Oehlenschlägers <bibl>Aarets
                        Evangelium</bibl> er Fortolkningen tidt haartrukken; i Modsætning til dette
                    Digt er Bogen helt igjennem skreven i samme Versemaal, hvad unegteligt
                    afstedkommer en vis Monotoni. Den minder ved sin Form om et noget <pb n="516"/>
                    ældre Værk, Leopold Schefers <bibl>Laien-Brevier</bibl>; men der er ikke ringe
                    Forskjel paa Schefers bløde Tilfredshed med Verdensaltets guddommelige
                    Indretning og Sallets utaalmodige Drift til Indgreb i Historiens Gang. Bogen kan
                    ogsaa svagt erindre om Rückerts «Bramanernes Visdom», kun at Sallets var en
                    Visdom, som var fuld af flammende Vrede mod Løgn og Aandløshed, ingen fredelig
                    Samling af gyldne Leveregler som Rückerts. Sallet sammenligner i
                    Indledningsdigtet sine Forgjængere i østerlandsk Digtning med de Østens Konger,
                    der bød Lystanken Virak, Guld og Myrrha, men saa sank tilbage i deres
                    orientalske Drømmeliv. Nu vil, siger han, Tanken vække Østens og Vestens Folk
                    paany. Heri ligger, at han i sin Iver for i vesterlandsk Aand at tale sine
                    Idealers Sag har været ligegyldig for Koloriten, og det Skjær, hvorpaa hans
                    Digterværk strander, er da ogsaa dette: en altfor direkte, moderne Didaktik.</p>

                <p> Langt værdifuldere er Samliugen af Sallets Poesier «Gedichte», i hvilken atter
                    den politiske Afdeling har Forrangen.</p>

                <p> Han skildrer den sovende Kjæmpe. Paa hans Hoved og Bryst tumle sig dværgagtige
                    Tosser. De sætte sig paa deres Stole i hans aabne Mund og sige hinanden
                    Komplimenter; spise til Middag paa hans Mave; forsikre, det er hans Pligt at
                    sove; hvis han ikke gjør det, vil de straffe ham med Naalestik. De mene, Gud kun
                    har skabt den <pb n="517"/> store Kjæmpe for at de lystigt kan drive deres Væsen
                    ovenpaa ham. Men rejste Kjæmpen sig blot én Gang op af Søvne, saa faldt de alle
                    paa Hovedet ned. Han, Poeten, gjør ikke andet end kilde ham med sit Papir under
                    Næsen i Haabet om at Kjæmpen blot engang vil nyse, saa var alt det Pak Pokker i
                    Vold. Han udraaber: Vaagn op for at se, hvad Liv de fordriste sig til at føre;
                    at jage dem bort, er saa ingen Kunst. Og han slutter: Jeg véd ret godt, hvordan
                    Kjæmpen hedder; men jeg har mine Grunde til ikke at nævne hans Navn.</p>

                <p> Istedenfor Folket som Folk tiltaler han i et andet Digt <bibl>Ecce Homo</bibl>,
                    Mennesket som Menneske: Dér staar den ældgamle, graa Domkirke; dér den ældgamle,
                    faste Kongeborg. Stille se de ned paa den vandrende Menneskehed og én Slægt
                    efter den anden skyller forbi deres Fod. Aarhundreder igjennem toner der Sang
                    fra dem, aflægges der Ed i dem, og vi synes Døgnfluer i Sammenligning. Tosserne
                    præke derfor Ærefrygt for disse Korthuse. — Thi hvad er de andet end Korthuse,
                    som Mennesket i sin Barndom har bygget sig! Manden kan vælte dem, som han
                    byggede dem, og han kan bygge andre i Stedet. Himmel og Jord er en blød Deig,
                    Mennesket former den, som dets Tanker er til.</p>

                <p> Undertiden anslaar Sallet en lettere, mere spøgende Tone: Hvorledes hedder den
                    gamle Mand, som alle Mennesker holde af, men de gode Tyskere <pb n="518"/> især,
                    og som dog aldrig har udrettet det ringeste Dygtige? Han staar paa Prækestolen,
                    han exercerer, han sidder til Doms, han holder Foredrag paa Universiteterne og
                    hans Stemme er af megen Vægt i Statsraadet. Naar En bruger hundrede Skridt til,
                    hvad man kan gjøre i et Spring, saa hedder det i hans Sprog: god gammel Sæd og
                    Skik; det holder han af. Men vil du frembringe noget Ejendommeligt og Stort, saa
                    bliver han pludselig højrøstet og skjælder saalænge, til alle Mennesker blive
                    bange for dig. Han har hverken Vid eller Marv, den gamle Herre, og dog hersker
                    han næsten almægtig, og den, der skal faa Bugt med ham, maa være stærk som en
                    Løve. Hans sande Navn er ingen Hemmelighed, det er den gamle Slendrian.</p>

                <p> I en beslægtet Stil har han skrevet parodierende Digte, saaledes dette om den
                    ham dagligt plagende Censur:</p>

                <cit>
                    <quote><lg>
                            <l>Kennst Du das Land, wo Knut’ und Kantschu blühn,</l>
                            <l>Den Steiss von Zarenliebe machend glühn,</l>
                            <l>Wo man das Zeitungsblatt schwarz überstreicht,</l>
                            <l>Dass preussisch’ Landtagsgift in’s Volk nicht schleicht,</l>
                            <l>Kennst du es wohl? Dahin, dahin</l>
                            <l>Möcht’ ich mit dir, geliebter Censor, fliehn.</l>
                        </lg></quote>
                </cit>

                <p> Dog vredere endnu end paa Censor er han paa de tamme Profeter. Mumien, siger
                    han, falder fra hinanden, naar blot en Haand slaar til den, efterat den fra de
                    dumpe, underjordiske Haller er <pb n="519"/> bragt op i Dagslyset; men den
                    bliver staaende uskadt, dersom ingen Haand rører den. Han udskammer dem, der
                    mene, at Alt vil ske af sig selv, i Kraft af historisk Udvikling osv. Det værste
                    Ord for ham er: Det maa jo blive anderledes, det kan jo ikke vedblive at gaa som
                    det gaar. Saa gammel Verden er, siger han, er endnu aldrig Noget skeet af sig
                    selv.</p>

                <p> Og da det for Censuren var ham umuligt direkte at røre ved Kongemagten,
                    fortæller han paa gode Vers sin Parabel om Bjørnen. Omtrent som man ser Ulve i
                    Bur ved Kapitolium, ser man udenfor Bern Bjørnen som Stadens Symbol. Sallet
                    tager af denne lokale Ejendommelighed Anledning til sin Fortælling: I gamle Dage
                    holdt de sig i Kanton Bern en Bjørn og lode det brave Dyr leve højt paa deres
                    Bekostning, medens de stadigt passede at klippe Kløerne paa det for ikke selv at
                    blive sønderrevne. Spurgte man dem, hvad Bjørnen gjorde for Gavn og om de ikke
                    vilde forklare det, saa svarte de højst forundrede: Forklare! hvad skal han
                    gjøre! Han æder sig mæt, bevæger sig gravitetisk, brummer, kortsagt: det er
                    vores Bjørn. Og spurgte man, hvorfor de holdt den? lød Svaret: For det gjorde
                    vores Fædre. Vi er fortabte, hvis Slægten døer ud. Og spurgte man paany hvorfor,
                    saa hed det blot: Hold Mund eller vi slaar Hovedet i Stykker paa dig.</p>

                <p> En Dag opstod stor Larm og Stimmel, stort <pb n="520"/> Skraal og Rend. Bjørnen
                    laa død. Pludseligt kom Dødsfaldet; der var ingen ny Bjørn at faa i en Hast, og
                    overalt lød Klageraabet: Nu er det ude med Kanton Bern! Op I brave Jægergutter!
                    ud at faa fat paa en ny Bjørn til os!</p>

                <p> De jage afsted gjennem Kløfter, over Bjerge og finde ingen Bjørn. Men
                    vidunderligt! Ikke desmindre modnes Kornet og Vinen, der voxer Frugt paa
                    Træerne, det er som om Alt derude i Naturen ikke brød sig det ringeste om
                    Jammeren i Bern. Og Solen staar op hver Dag paany, endskjøndt den saa Bjørnen
                    død — og Verden staar endnu. Hvad vil det sige? —</p>

                <p> Saa vittig Parablen end er, saa vil den neppe overbevise nogen Tilhænger af
                    Monarkiet om dettes Unødvendighed. Sallet angriber kun den fjottede Kultus af
                    det for uundværligt ansete Symbol, indlader sig imidlertid slet ikke paa at
                    bekjæmpe de Forestillinger om Gavnligheden af at den højeste Stilling er
                    unddraget Kappestrid, som i Almindelighed gjøres gjældende til Fordel for
                    Kronen. Men sin hele Sjæl har han nedlagt i et enkelt Digt, det, der fører
                    Titlen «Aut—Aut» og der blev som et Løsen for Datidens Ungdom. I Aarestrups
                    Oversættelse klinge nogle af de mest betegnende Strofer deri saadan:</p>


                <cit>
                    <quote><lg>
                            <l>I, som vil kjæmpe Tidens Dyst,</l>
                            <l>Herfrem, I Riddere alle!</l>
                            <l>Tal det ud med tydelig Røst:</l>
                            <l>For hvilken Sag vil I stride og falde?</l>
                            <l>Enten—Eller!</l>
                        </lg>
                        <lg>
                            <pb n="521"/>
                            <l>For Fyrstens Magt eller Folkets Vel?</l>
                            <l>For Aandens Sol eller Præstepraasen?</l>
                            <l>Republikaner eller Træl?</l>
                            <l>Ja eller Nej, kun ingen Vaasen!</l>
                            <l>Enten—Eller!</l>
                        </lg></quote>
                </cit>

                <p> Og Digtet slutter med en Henvisning til den snart oprindende Tid, da den Sidste
                    af dem derovre eller dem her ruller med kløvet Skal i Sandet.</p>

                <p> Sallet, som allerede døde 1843, kom ikke til at opleve den Afgjørelsens Stund,
                    som han saa lidenskabeligt havde attraaet at se. Men snart derefter var Timen
                    kommen, da Uvejrsskyerne begyndte at trække sig sammen og Fuglene at flyve lavt.
                    Vi nærme os til 1848.</p>

                <p> Litteraturen fortsætter i Sallets Spor. Fra alle Tysklands Egne klinge
                    Opfordringerne til at lade Daaden afløse Ordet. Her mødes Stemmerne fra
                    Nordtyskland, fra Rhinlandet og fra Schweiz med dem fra de fjerne østerrigske
                    Poeter, Karl Beck, Alfred Meissner, Moritz Hartmann.</p>

                <p> Karl Beck, Søn af en Ungarer og en ungarsk Jødinde, født 1817 i Baja, først
                    medicinsk Student i Wien, senere af Gustav Kiihne indført i Litteraturen, udgav
                    en Række Digtsamlinger, som vakte Opsigt ved deres sande og levende Skildringer
                    af ungarsk Natur og ungarsk Folkekarakter. Man kan i denne Henseende sammenligne
                    Karl Beck med den fem Aar yngre ungarske Nationaldigter Petofi. I sin Egenskab
                    af Frihedsdigter kan han <pb n="522"/> betragtes som Börnes eneste fremragende
                    poetiske Elev. Han er som han den jødiske Stammes, Proletariatets og den
                    politiske Friheds Talsmand. Gammeltestamentarisk Stil og Pathos blander sig hos
                    ham med Paavirkninger fra den nyeste tyske og franske Oppositionslitteratur. I
                    den østerrigske Poesi har han nærmest Anastasius Grün og Lenau til Forgjængere.
                    Han har ikke en Prutz’s grundige Dannelse, men brændende Farver, Stemningens
                    Gløden, Udtrykkets Anskuelighed og en forbitret Begejstrings Udbrud. Han var
                    imidlertid af dem, som vel hilste Revolutionens Udbrud med Glæde, men som
                    Reaktionens Sejr bragte til at skifte Tonart. Da Ungarns storladne Opstand var
                    knust, rettede han til Østerrigs Kejser et Digt med Smiger for Sejerherren og en
                    Bøn om Naade for de fangne Helte, der indignerede hans gamle Kampfæller. De
                    mindedes, at han før Katastrofen havde været Republikaner og Socialist, han, der
                    nu efter Ungarns Fald optraadte som den loyale østerrigske Undersaat<note>Smlgn.
                        Moritz Hartmann: <bibl>Reimchronik des Pfaffen Mauritius</bibl>. Cap. V
                        Apostel und Apostaten.</note>.</p>

                <p> Alfred Meissner, (f. 1822 i Teplitz), og Moritz Hartmann (f. 1821 i Duschnik),
                    ere Bøhmens to betydelige tyske Lyrikere og lige ildfulde i deres politiske
                    Frihedsbegejstring.</p>

                <p> Meissners uskjønne Endeligt bør ikke faa Nogen til at lukke Øjnene for hans
                    fuldstændigt ægte og <pb n="523"/> tilforladelige poetiske Talent. Det er og
                    bliver visselig en sørgelig Unatur, at en af Tysklands mest fremragende Lyrikere
                    efter en hæderfuld Ungdom nedlod sig til at afkjøbe en underordnet Skribent hans
                    Manuskripter og udgive denne underordnede Produktion for sin; men det forringer
                    ikke hans Værdi som Frembringer af de ypperlige Digte, han selv har forfattet.
                    Man læse blot hans flammende Mindedigte over Byron og George Sand, og man vil
                    have Prøver paa en revolutionær Veltalenhed, som Ungdommen i Fyrrerne med Rette
                    ikke modstod.</p>

                <p> Moritz Hartmann, hans Jævnaldrende og Landsmand, er en Skikkelse af andet Malm,
                    uden Lyde, en sjælden Sanger og en Helt. Ingen tysk Digter har fra sin tidligste
                    Ungdom til sin Død elsket Friheden trofast og lidenskabeligt som han. Ingen har
                    saa tidt og hensynsløst sat sit Liv paa Spil for den.</p>

                <p> Hartmann, som var en af de skjønneste Mænd, noget Øje kunde se, fødtes i den
                    lille bøhmiske Landsby af jødiske Forældre. Slægten var en spansk
                    Emigrantfamilie, hvis egentlige Navn var Duros og som havde oversat dette Navn
                    paa Tysk. Han gik i Skole i Prag, saa’ der som Dreng den forviste Karl X’s
                    triste Indkjørsel i Staden, frigjorde sig kun tretten Aar gammel fra sin
                    Families religiøse Tro, led alt som Barn under Efterretningen om den polske
                    Revolutions ulykkelige Udfald. Som Student lærte han Lenau at kjende, <pb
                        n="524"/> hvem han omfattede med en Ynglings og en Discipels Begejstring.
                    Han har fra sin Barndom af talt baade Czechisk og Tysk, og hans første
                    Digtsamling <bibl>Kelch und Schwert</bibl> indeholder Udtryk nok for hans
                    Kjærlighed til det bøhmiske Sprog, som han stiller ved Siden af det polske og
                    hæver paa det russiskes Bekostning. Dog følte han sig overfor Czechernes
                    politiske Sympathier med Rusland og deres Had til alt Tysk kun som Tysker.</p>

                <p> I <bibl>Kalk og Sværd</bibl> (1845) er Hartmann nærmest Bøhmer. Allerede det
                    lille Digt siger det, der er stillet foran som Motto:</p>

                <cit>
                    <quote><lg>
                            <l>Der ich komm’ aus dem Hussitenlande,</l>
                            <l>Glaube, dass ich Gottes Blut genossen,</l>
                            <l>Liebe fühl ich in mein Herz gegossen,</l>
                            <l>Lieb’ ist Gottes Blut — mein Herz sein <emph>Kelch</emph></l>
                        </lg>. <lg>
                            <l>Der ich komm’ aus dem Hussitenlande,</l>
                            <l>Glaube an die fleischgewordnen Worte,</l>
                            <l>Dass Gedanken werden zur Kohorte</l>
                            <l>Und jedwedes Lied ein heilig <emph>Schwert</emph>.</l>
                        </lg></quote>
                </cit>

                <p>Som man ser, han føler sig nærmest som Hussit i det Land, hvorfra Huss’s
                    befriende Lære er fortrængt, og han omfortolker Spørgsmaalet om Kalken i
                    Nadverens Sakramente, det gamle bøhmiske Kampspørgsmaal, i moderne, ja i
                    Feuerbachsk Aand. I et Digt om de tyske Frihedssange lader han Tysklands
                    Lyrikere høre, at Sangen ikke er den rette Hammer til at sprænge et Fyrstehjerte
                    og at Fri<pb n="525"/> heden er som en Kvinde: den vindes ikke ved Ord alene.
                    For Polakkerne føler han som var han selv Polak. Man ser, at han elsker en ung
                    polsk Dame og gjennem sit Forhold til hende har han selv i sit Hjerte omdøbt sig
                    til hendes Landsmand. Digtet <bibl>An C . . . a</bibl> er et af de skjønneste,
                    som Samfølelsen med Polakkerne udenfor Polen har skabt. Hartmann kan nu og da
                    blive vidtløftig og i Udtrykket dagligdags. Men hyppigst er hans Form concis,
                    hans Stil dramatisk og han har Evnen til uforglemmeligt at brænde en Scene ind i
                    Læserens Sind. Man læse f. Ex. Digtet <bibl>Die Drei</bibl>, om de tre
                    Fordrevne, der mødes hos en Pustavært paa en Slette i Ungarn og som i Nattens
                    Stilhed sidde tause ved deres Vin, indtil En hæver sit Glas og udraaber: For
                    Fædrelandet! Den Første af de Fremmede er Zigøjner, den Anden er Jøde, den
                    Tredje er Polak. Et Fædreland har Ingen af dem, og alle tre sidde stumme ved
                    deres Bægere efter Skaalen.</p>

                <p> Lidenskabeligere endnu end Polen beklages Bøhmen, »den stakkels Hjort, som
                    forbløder sig dybt inde i en Skov«. Kun Musiken er levnet Bøhmerne, den vækker
                    med sin Blidhed Medlidenhed med dem overalt, den synger og sukker og smelter
                    Hjerterne med sine hemmelighedsfulde Melodier. Paa denne første Digtsamling
                    allerede passer det Ord, som Digteren har sagt om sig i den følgende: Der er
                    ingen Sang deri, som ikke Friheden, den skjønneste og ædleste af alle Muser, har
                    kysset <pb n="526"/> paa Panden. Derfor allerede her det aabne Had til
                    Metternichs Østerrig, dette Østerrig, som han senere i 1848 i sin
                        <bibl>Reimchronik des Pfaffen Mauritius</bibl> skulde stemple som Folkenes
                    Bastille, indenfor hvis Mure Dødens Taushed hersker, alene brudt af Lænkernes
                    Raslen.</p>

                <p> Den Opsigt, som <bibl>Kelch und Schwert</bibl> vakte, lukkede Fædrelandet for
                    Hartmann. Han havde forsyndet sig mod Østerrigs Love allerede ved i Udlandet at
                    udgive et Skrift, der ikke havde været underkastet østerrigsk Censur, og maatte,
                    hvis han vendte tilbage fra Leipzig, hvor han nogen Tid havde opholdt sig og var
                    traadt i Forbindelse med Mænd som Kühne og Laube, risikere en Arrestation
                    allerede paa Grænsen. Men han modstod ikke Lysten til at gjense sin Moder, og
                    vandrende ad Snigveje naaede han til sit Fødested. Han ankom lykkeligt, men da
                    hans Komme ikke kunde holdes skjult i Landsbyen og en Forræder angav ham, nødtes
                    han efter faa Dages Forløb til at flygte ad en Bagdør, netop som Gendarmerne
                    trængte ind i Huset. I Digtcyklen «Heimkehr und Flucht» i Samlingen «Zeitlosen»,
                    hvor han har skildret dette ungdommelige Vovestykke, har han i disse stolte Ord
                    malt sit Væsen:</p>

                <cit>
                    <quote><lg>
                            <l>Und als der Verrath mich ausgewittert</l>
                            <l>Und als die Häscher herangekommen,</l>
                            <l>Da hat die bleiche Mutter gezittert,</l>
                            <l>Der Sehwester Aug’ in Thränen geschwommen.</l>
                            <l><pb n="527"/> Ich aber sprach: Die Thränen verwischet,</l>
                            <l>Wir müssen scheiden und von einander,</l>
                            <l>Und da mich rings die Gefahr umzischet,</l>
                            <l>In Flammen werd’ ich zum Salamander.</l>
                        </lg>
                        <lg>
                            <l>Ich bin geboren, ich, für Gefahren,</l>
                            <l>Sie lauern immer auf meinem Gange</l>
                            <l>Wie Wegelagrer in dunklen Schaaren;</l>
                            <l>Doch kenn’ ich nimmer die Furcht, die bange.</l>
                            <l>Ich bin zu Gefahren bestimmt und geboren,</l>
                            <l>Sie lieben mich, wie Löwen den Meister.</l>
                            <l>Ich hab’ sie alle heraufbeschworen,</l>
                            <l>Sie dienen mir, wie dem Zaubrer die Geister.</l>
                        </lg></quote>
                </cit>

                <p> I Anledning af den Prolog, som Hartmann reciterede ved Schillerfesten i Leipzig
                    11. November 1847, en Fest der i Virkeligheden var en Demonstration for Pressens
                    Frihed, blev han anklaget for Højforrædderi og for Fornærmelser mod Kejseren af
                    Østerrig. Saasnart i 1848 Revolutionen udbrød, ilte Hartmann til Prag. Han blev
                    med to Venner, af hvilke Alfred Meissner var den ene, sendt som Deputation til
                    Wien. Med udsøgt Humor har han beskrevet sin Audiens hos Kejserens Broder,
                    Erkehertug Franz Karl, der modtog i den syge Kejsers Sted og ikke begreb et Ord
                    af det Hele<note>Moritz Hartmann: <bibl>Gesammelte Werke</bibl>. Band X. S. 16
                        ff.</note> Under Urolighederne i Prag var det Hartmann, der, da Pøbelen en
                    Dag forsøgte at storme Jødekvarteret <pb n="528"/> og hugge Indbyggerne ned, ved
                    at løbe til Universitetet og selv bevæbnet faa en Flok bevæbnede Studenter til
                    al følge sig med Bajonetten i Haand, beskyttede Kvarteret mod de rasende
                    Folkemasser, til Grenadererne kom den lille Flok til Hjælp<note>Alfred Marchand:
                            <bibl>Les poètes lyriques de l'Autriche</bibl>. Hartmann: <bibl>Ges.
                            Werke</bibl>. X. 23 ff.</note>.</p>

                <p> I Frankfurter-Parlamentet stemte Hartmann med yderste Venstre; Tysklands Enhed
                    som Republik var hans Formaal. Han talte sjældent, men blev meget bemærket, man
                    kaldte ham Parlamentets smukkeste Mand. Kinkel beskriver ham paa den Tid som
                    smuk, elskværdig, fast i sin Overbevisning: Østerrigerens sydlandske
                    Indbildningskraft gav hans Tale Sving, hans tyske Dannelse gav hans Aandskultur
                    dens solide Grundlag og med hans israelitiske Kosmopolitisme forenede sig en
                    urokkelig Fædrelandskjærlighed, der gjerne udtrykte sig i stolte Ord. Fra først
                    af deltog han med Begejstring i Parlamentets Forhandlinger. Senere, da de blev
                    lige vidtløftige og golde og da Forsamlingen viste sin Afmagt til at grunde
                    noget varigt Stort og Nyt, udsprang af hans Skuffelse det vittige og gribende
                    Værk i Hans Sachs’ske Vers: Rimkrøniken. Dog han var ikke blot en Digtningens
                    men en Handlingens Mand. Under Sammenstødet i Frankfurt den 18. September
                    udsatte han hundrede Gange sit Liv for begge Parters Kugler, <pb n="529"/> idet
                    han kastede sig- ind mellem de Kjæmpende for at opnaa en Vaabenstilstand. Efter
                    at Revolutionen var udbrudt i Wien, lod han sig med Blum og Frobel sende som
                    Deputeret fra Frankfurt til den provisoriske Regjering for at udtrykke den
                    Nationalforsamlingens Sympatbier og traadte som simpel Soldat ind i
                    Revolutionshæren. Da han som Frivillig en Dag under Wiens fortvivlede
                    Forsvarskamp mod Kroaterne havde indladt sig paa med den tilsyneladende visse
                    Død for Øje at erobre en Mølle, hvortil Vejen blev beskudt fra Siden af i hele
                    dens Længde, blev han paa Valpladsen valgt til Officier og Fører efter at
                    Føreren var faldet. At han efter Wiens Fald kunde undfly, skyldtes en
                    højtstillet Dame, der interesserede sig for ham og skaffede ham et falsk Pas,
                    Han vendte tilbage til Frankfurterparlamentet og fulgte efter dets Opløsning den
                    Del deraf, som protesterede, til Stuttgart, indtil ogsaa denne sidste Rest af
                    Parlamentet sprængtes fra hinanden af Tropperne.</p>

                <p> Man føler denne store Karakter overalt i Hartmanns Værker, ogsaa i de
                    Ungdomspoesier, som gaa forud for 1848. Selv Samlingen <bibl>Neuere
                        Gedichte</bibl> fra 1847, der som Helhed ikke har nogen politisk Karakter,
                    indeholder i Gruppen <bibl>Ost und West</bibl> lidenskabelige Forvarsler om det
                    kommende europæiske Uvejr. Saaledes i det harmfulde Digt til Kongen af Preussen,
                    i hvilket Hartmann protesterende mod Platens og Herweghs tidligere <pb n="530"/>
                    respektfulde Holdning slynger Kongen Skammen i Ansigtet for Polakkernes
                    Udlevering til den moskovitiske Knut. Og saaledes i det gribende Digt «Hüter,
                    ist die Nacht bald hin?» der er et eneste Utaalmodighedens Suk efter at Tidens
                    nye Dag skal oprinde.</p>

                <p> Og da nu Stemmerne fra Böhmen og Ungarn løftede sig i Samklang med dem fra
                    Franken og Mellemtyskland, og da nu Tænkernes og Digternes Stemmer blandedes og
                    klang i Kor, saa reves de unge Sjæle i Landet, alt som de vaagnede til aandeligt
                    Liv, hurtigt ind med i Koret, stemtes om, indtil de stemtes revolutionært, de
                    yngste, Triarierne paa Skolebænken, som den ældste Student, og saa hændte det
                    sig, at man pludseligt læste ikke blot de oprørske Forfattere med oprørske Øjne,
                    men ogsaa de andre, de godkjendte, de for længe siden døde, de neutrale eller
                    konservative, og inddrak samme oprørske Stemning af dem.</p>

                <p> I et givet Øjeblik forekom det Ungdommen, som om den hele Litteratur kaldte til
                    Vaaben, ogsaa den forlængst klassiske Litteratur, der førte sit udødelige Liv i
                    smukke Bind i Bogskabene. Thi i en vis Stemning læser man sig selv ud af alle
                    Bøger.</p>

                <p> Hvad havde han været, denne Schiller, som man havde trykket dem alle i Haanden
                    som Børn? hvad andet end en Oprører, hvis første Bog havde til Motto de
                    bekjendte Ord om, at hvad Læge<pb n="531"/> midler ikke helbrede, det helbreder
                    Jernet, og hvad Jernet ikke læger, det helbreder Ilden. Og stemmede vel Aanden i
                    hans Værker paa noget Punkt med den kgl. preussiske eller kejserligt-kongeligt
                    østerrigske Aand? — Hvad havde Goethes Væsen i hans Ungdom været andet end
                    himmelstormende Trods? Endte ikke selv hans Alderdoms Digtning
                        <bibl>Faust</bibl> med Ønsket om at se et frit Folk staa paa fri Grund, og
                    hvor maatte ikke han, som havde afskyet Frederik II’s Berlin, hade Fr. Wilhelm
                    IV’s! — Og Hegel, der var begyndt som Revolutionær og død som Ultrakonservativ,
                    af ham drog man alle de Følgeslutninger, han havde ladet ligge. — Og Feuerbach,
                    der intet havde villet have med Politik at gjøre, hans filosofiske Nedsablen af
                    Verdensstatens Hoved førte man over paa de jordiske Staters Omraade.</p>

                <p> Ja, det trak op til Uvejr. Som ellers Svalerne, saaledes fløj nu Preussens og
                    Østerrigs heraldiske Ørne lavt. Forgjæves søgte Fyrsterne at besværge Uvejret,
                    som Fr. Wilhelm IV ved Indkaldelsen af en almindelig Landag i Berlin i April
                    1847. Han kunde efter sin Overbevisning ikke andet end aabne den med en Tale, i
                    hvilken han trods alle virkelige og tilsyneladende Indrømmelser værgede sig
                    netop mod at tilstaa det Afgjørende, som Folket fordrede af ham.</p>

                <p> Ingen Magt paa Jorden, udraabte han, skal det lykkes at bevæge mig til at
                    ombytte det <pb n="532"/> naturlige Forhold mellem Fyrste og Folk med et
                    konventionelt, konstitutionelt, og aldrig vil jeg tillade, at der mellem
                    Vorherre i Himlen og dette Land trænger sig et beskrevet Blad Papir for med sine
                    Paragrafer at regjere os og erstatte den gamle hellige Troskab <note>Keiner
                        Macht der Erde soll es gelingen, das natürliche Verhaltniss zwischen Fürst
                        und Volk in ein conventionelles, constitutionelles zu verwandeln, und nun
                        und nimmermehr werde ich es zugeben, dass zwischen unsern Herrgott im Himmel
                        und dieses Land ein geschriebenes Blatt sich eindrangt, um uns mit seinen
                        Paragraphen zu regieren und die alte heilige Treue zu ersetzen.</note>.</p>

                <p> Tiden var omme. Man fordrede aarlige Parlamenter og fuldstændig Opfyldelse af de
                    gamle Løfter fra 1815 og 1829. Jacoby, Heinrich Simon, Gervinus o. fl.
                    gjennemkritiserede de kongelige Lovforslag og forkastede dem.</p>

                <p> Og saa brød det løs. Først i Schweiz, i de radikale Kantoners bevæbnede
                    Overrumplen af det jesuitisk sindede Sonderbund i November 1847 allerede, saa
                    med af'gjørende Magt i Paris, saa i alle Tysklands Hovedstæder og i mange
                    udenfor Tyskland. Som Torden i en Bjergegn kastes tilbage fra Bjergvæg til
                    Bjergvæg, saaledes fremkaldte Revolutionens Torden Ekko efter Ekko fra den ene
                    europæiske Hovedstad til den anden i det gale og hellige Aar 1848.</p>
            </div>
            <div>
                <head><pb n="533"/>XXIX. [Revolutionen]</head>

                <cit>
                    <quote><lg>
                            <l>Im Hochland fiel der erste Schuss —</l>
                            <l>Im Hochland wieder die Pfaffen!</l>
                            <l>Da kam, die fallen wird und muss,</l>
                            <l>Ja, die Lawine kam in Schuss —</l>
                            <l>Drei Länder in den Waffen!</l>
                            <l>Schon kann die Schweiz von Siegen ruhn:</l>
                            <l>Das Urgebirg und die Nagelfluhn</l>
                            <l>Zittern vor Lust bis zum Kerne!</l>
                        </lg>
                        <lg>
                            <l>Drauf ging der Tanz in Welschland los —</l>
                            <l>Die Scyllen und Charybden,</l>
                            <l>Vesuv und Aetna brachen los:</l>
                            <l>Ausbruch auf Ausbruch, Stoss auf Stoss!</l>
                            <l>— »Sehr bedenklich, Euer Liebden!«</l>
                            <l>Also schallt’s von Berlin nach Wien</l>
                            <l>Und von Wien zuriick wieder nach Berlin —</l>
                            <l>Sogar den Nickel graut es!</l>
                        </lg>
                        <lg>
                            <l>Und nun ist denn auch abermals</l>
                            <l>Das Pflaster aufgerissen,</l>
                            <l>Auf dem die Freiheit, nackten Stahls</l>
                            <l>Aus der lumpigen Pracht des Königssaals</l>
                            <l>Zwei Könige schon geschmissen [...]</l>
                        </lg></quote>
                </cit>

                <p> Saaledes sang Freiliggrath i Februar 1848 faa Dage efter Revolutionen i Paris.
                    Der gik en lang, smertelig og dog lindrende Trækning igjennem de tyske Lande.
                    Det var som om Europa havde faaet Luft, som aabnedes en Rude. Det var som om den
                    eneste Magt, der gjør Mirakler, Exemplet, tvang de tyske Folk til Efterligning,
                    til Handling. <pb n="534"/> Og samtidigt virkede Angsten for, at Absolutismen nu
                    skulde vove sit sidste Skaktræk, erklære Tyskland for truet ved Revolutionen i
                    Frankrig og føre Preussens og Østerrigs Folk mod den franske Republik.</p>

                <p>I Østerrig var den aandelige Underkuelse paa sin Højde. I 1846 havde den
                    Metternichske Regjering endog ladet Kejser Joseph II’s
                        <bibl>Hjerteudgydelser</bibl>, samlede af en landsforvist Patriot, opføre
                    blandt de forbudne Skrifter. Og nu bragte Urolighederne blandt Østerrigs
                    italienske Provinser, som truede den østerrigske Statskredit og den hele
                    østerrigske Industri med umaadelige Tab, Forbitrelsen over Metternichs Regimente
                    til et Højdepunkt. Det afgjørende Nederlag, han i Schweiz havde lidt ved
                    Sprængningen af det jesuitiske Sonderbund, som han af al Magt havde støttet mod
                    de Radikale, havde bibragt Troen paa hans Uovervindelighed det sidste Stød. I
                    Preussen havde netop bureaukratisk Misregjering i en enkelt Provins afstedkommet
                    frygtelige Følger. Maaneder igjennem havde Hungertyfus raset i Schlesiens
                    elendigt stillede Arbejderbefolkning, uden at man fra oven af havde skredet ind.
                    Langs Landevejene laa Døde og Døende i Hundredevis og raadnede. I Hytterne laa i
                    Januarkulden ensomme Mennesker og døde Hungersdøden, eller nøgne Børn, der
                    langsomt forsmægtede over Forældrenes Lig; thi blev Nogen angreben af Sygen, var
                    der ikke Tale om Hjælp, <pb n="535"/> da det af de ganske uvidende
                    Kommuneforstandere var blevet forbudt at træde ind i et smittebefængt Hus for at
                    Smitten ikke skulde udbrede sig videre. Imedens lod Regjeringens Tilsynsmænd sig
                    kun se for med Haardlied at inddrive Skatterne, og da Overpræsidenten angrebes
                    for, at fra August 1847 til Slutningen af Januar 1848 Intet var sket til
                    Lindring af Roden, svarte han, at Ingen formelt havde ansøgt derom.</p>

                <p> Under saadanne Forhold havde Borgerstandens politiske Førere let ved at rive
                    deres Standsfæller med sig, og i Haab om forbedrede Vilkaar og i Had til den
                    herskende Politivilkaarliglied fulgte Arbejderstanden overalt i Borgerstandens
                    Spor.</p>

                <p> Den nulevende Slægt forstaar ikke mere 1848’s Stemning. Den Stemning, som
                    dengang i Danmark greb alle Sind, er ikke engang typisk. Vel var den en
                    Sindstilstand af national Selvopholdelsesdrift og Stolthed som andensteds. Men i
                    Europa rejste Folkene sig i Oprør mod legitim Fyrstemagt og Tvangsret. I Danmark
                    slog man et Oprør ned i Kraft af legitim Fyrstemagt og krænket Nationalfølelses
                    Tvangsret. Der var ingen oprørsk Stemning i de Danskes Sind; de sloges for
                    gammel Ret, ikke for nye Tanker.</p>

                <p> Men Europa over rejste de undertrykte Folk sig. De vidste, hvor længe de ikke
                    havde oplevet andet end Ondt, ikke seet andet triumfere end Uret, Vane og Løgn.
                    Det Virkelige og det <pb n="536"/> Afskyelige var noget nær blevet dem enstydige
                    Begreber; men de havde Tro, der kunde løfte Bjerge, og Haab, som kunde sætte
                    Jordkloden i Skjælven. Forestillinger som Frihed, Parlament, national Enhed,
                    Pressefrihed, Republik var dem magiske Magter; blot de nævnte disse Ord, bankede
                    deres Hjerter som en Yngliugs ved det pludselige Syn af den Tilbedte.</p>

                <p> De Fremadstræbende i den nulevende Slægt føle anderledes. De vide, at Dumheden
                    er et rivende Dyr og det mest sejglivede af alle, at Fejgheden, Magtens flinke
                    Slave, der springer paa dens Vink, er stærk som selve Modet, naar det gjælder at
                    forsvare Fordele, hvorpaa den har Hævd, og de tænke, at det man kalder
                    Fremskridtet er en syg Snegl. Fabelens naive Mand kjøbte sig en Ravn for at se,
                    om det var sandt, at den kunde blive 200 Aar gammel. De Fremadstræbende i vore
                    Dage vide forud, at hele den sorte Ravneredelighed, alle ravnesorte Løgne i alle
                    store og smaa Ravnekroge vil overleve dem — hvor mange hundrede Aar er dem
                    ligegyldigt. De have vel en sjælden Gang seet det Gode sejre, men aldrig hørt
                    det anerkjende, at det var det, som for dem er det Gode, der sejrede. De have
                    altid seet Sandheden først smædes, saa om muligt dødes, og hvis det ikke
                    lykkedes — da kastreres og anerkjendes. De haabe derfor ikke meget. Mange af dem
                    have dræbt Haabet i sig, som man exstirperer <pb n="537"/> en Nerve, der kan
                    volde alt for megen Smerte. De ere bievne skuffede for tidt.</p>

                <p> Hin Slægt i 1848 havde aldrig opgivet sit Fremtidshaab. Vel var den gjennem
                    lange Tiders Tryk og Kval bleven vant til at se Brutalitet og Skinhellighed
                    hovere, vant til aandeligt at leve i Halvmørke, men den troede paa det kommende
                    Lys. Og nu saa den det pludseligt: først et Glimt, saa en Straale, saa en
                    Flamme, saa den hele Horizont, saa langt Øjet naaede, ét Lyshav. For første Gang
                    hørte Slægten rungende, højrøstede Stemmer uimodsagte kalde Friheden Folkenes
                    Ret, og for første Gang saa den med undrende Øjne Magten, denne hidtil saa
                    ubevægelige Masse, Undertrykkelsens og Usandhedens uhyre Bærer, sætte sig i
                    Bevægelse som en Kjæmpe-Elefant, dreje sig, ryste sig, rulle sig, kaste dem, den
                    bar, og bevæge sine Kjæmpefødder i den Retning, hvor den nye Tids
                    frihedsbegejstrede og kampglade Mænd stode beredte til at kaste sig paa dens Ryg
                    og drive den fremad for endelig engang at faa den hævdvundne Uret knust.</p>

                <p> Det var især for de yngre Generationer et Moment uden Lige. Det var et Syn, som
                    virkede berusende. De blev vilde deraf. De gav sig til at skrige, synge og
                    juble, og under jublende Sang følte de Trangen til at rejse sig, slaa til, sætte
                    Livet ind, ofre sig, om det saa skulde være, blot <pb n="538"/> de var med til
                    at hylde og hidføre den Frihedens Dag, i hvis Morgenrøde de stode.</p>

                <p> Vistnok fejrede de demokratiske Illusioner et Bakkanal. Vistnok herskede der en
                    rørende Tro paa Folke-Instinktets Ufejlbarhed, og vistnok overvurderedes højligt
                    Theoretikeres Evne til at løse praktiske Vanskeligheder. Men fra først af var
                    Tilskyndelsen uimodstaaelig og Instinktet rigtigt. De, i hvis Sjæl der boede
                    noget udmærket, bleve Førere, toge Befalingen uden Larm og Bram, og bleve
                    adlydte ikke paa Grund af ydre Autoritet, men i Kraft af den Overlegenhed, Alle
                    følte hos dem. Saadan de Par Dusin Studenter, som kommanderede paa Barrikaderne
                    i Berlin. Og mangt et saakaldt almindeligt Menneske viste sig nogle Dage af sit
                    Liv som Helt.</p>

                <p> Der var et Par Maaneder, hvor noget af det Skjønneste i Menneskeheden kom frem
                    og straalte med overraskende Glans.</p>

                <p> Det var i Østerrig, at den revolutionære Bevægelse begyndte, saasnart
                    Efterretningerne om Februarbegivenhederne i Paris naaede dertil. Den 3. Marts
                    holdt Kossuth i den ungarske Rigsdag en Tale, der fordrede konstitutionelle
                    Institutioner for alle Kejserdømmets Lande i et saadant Sprog, at denne Tale
                    holdt Revolutionen baade i Pesth og Wien over Daaben. Den 11. Marts udgik en
                    lignende Bevægelse fra Czecherne i Prag; men allerede 6. Marts indgav den
                    østerrigske Industri-<pb n="539"/> forening et Andragende til Erkehertug Franz
                    Karl som den formodede Tronfølger om Fjernelse af Metternich. Man forlangte
                    Pressefrihed, Skattebevillingsret, Delagtighed i Lovgivningen osv.</p>

                <p> Nu fulgte, hvad man har kaldt Adressestormen. Hver Dag. ja hver Time
                    indleveredes nye Adresser til Kejseren. Den 12. Marts fandt det store
                    Studentermøde Sted paa Universitetet, hvis Resultat var en Adresse, som fordrede
                    Presse-, Lære- og Troesfrihed. Kejseren modtog den følgende Dag Deputationen,
                    men gav et ubestemt Svar. Og under saa uforudsete Omstændigheder traf den 13.
                    Marts, den Dag, da den nedre-østerrigske Stænderforsamling skulde aabnes,
                    Regjeringen uforberedt. Folkemængden trængte ind i Stændersalens Gaard, Kossuths
                    Tale blev læst højt under uendelig Jubel og Leveraab for Konstitutionen, og da
                    en Flok trængte ind i Stændersalen selv, slog Møblerne itu og kastede dem ud i
                    Hovedet paa Soldaterne, saa endog Erkehertug Albrecht, der kommanderede dem,
                    blev saaret af en Træstump, svarede Militæret med en Dobbeltsalve, og den første
                    Wiener-Revolution brød ud. De italienske Tropper skjød, men de østerrigske tog
                    Bajonetterne af Geværerne under Befolkningens Glædesskrig, og Kanonererne ved
                    Artilleriparken foran die Burg kastede sig foran Kanonerne istedenfor at skyde —
                    som skrevet staar i et <pb n="540"/> Digt fra hine Dage (af Rick): <bibl>das
                        Lied vom braven Kanonier</bibl>:</p>

                <cit>
                    <quote><lg>
                            <l>Vor der Burg in glühender Front,</l>
                            <l>Des blutgen Befehls gewärtig,</l>
                            <l>Vor der Burg in glühender Front,</l>
                            <l>Da stehn die Kanonen fertig.</l>
                            <l>Schon zittern die Thore, sie brechen schier,</l>
                            <l>Jetzt gilt’s, du braver Kanonier!</l>
                        </lg>
                        <lg>
                            <l>Und du trittst für die Mündung hin,</l>
                            <l>Als wolltest du fesseln den Würger —</l>
                            <l>Und du rufst mit begeistertem Sinn:</l>
                            <l>Erst mich! dann den wehrlosen Bürger! —</l>
                            <l>Dann schweigt das Commando, beschämt vor dir.</l>
                            <l>Hab Dank, du braver Kanonier!</l>
                        </lg></quote>
                </cit>

                <p>Da saa ud paa Aftenen Metternich saa, at ingen Indrømmelser mere kunde nytte,
                    takkede han af, der 40 Aar igjennem havde ledet Østerrigs Politik. Han flygtede
                    forklædt i en af de kejserlige Vogne, i hvilke smudsigt Linned kjørtes til
                    Vadsk. Kl. 9 samme Aften blev Militæret trukket bort fra Wien (som en Uge senere
                    fra Berlin), og alle Vagtposter besatte af Borgere og Studenter. Tøjhuset blev
                    lukket op, og paa én Dag bevæbnede 25,000 Mand sig.</p>

                <p> I Forstæderne sloges man endnu heftigt. Saa lidenskabelig var Befolkningen, at
                    to bevæbnede Kompagnier Grenaderer, der skulde besætte Indgangen til Metternichs
                    Landsted, bleve trykkede sammen og afvæbnede af den ubevæbnede Mængde. De, som
                    værgede sig, bleve traadte ned. <pb n="541"/></p>

                <p> Samme Aften forkyndtes det, at Censuren var ophævet og Pressen fri. Dette
                    Budskab gav et Indtryk af Befrielse, som var en Knevl rykket ud af Folkets Mund.
                    Det forstaar sig, at Dagspressen i samme Nu gav Befolkningens politiske
                    Tendenser Udtryk. Men indtil da havde det i Østerrig været umuligt endog i
                    poetisk Form at behandle noget Æmne af social eller politisk Art; Østerrig havde
                    været som en Skov uden Fuglesang. Nu paa én Gang tonede og fløjtede det, slog og
                    sang det fra alle Buske og Træer i et forvirret og mægtigt Kor<note>Frhr. von
                        Helfert: <bibl>Wiener Parnass im Jahre 1848</bibl>.</note>.</p>

                <p> Paa én Gang offentliggjordes Frihedsdigte i alle Østerrigs Sprog, paa Tysk og
                    Czechisk. Slovenisk og Kroatisk, Ungarsk, Polsk og Italiensk, og saa
                    lidenskabelig var man efter at benytte den nye Frihed, at en hel Flok Digte paa
                    én Gang udkom med Overskriften: Første censurfrie Digt.</p>

                <p> Det, som i Reglen gjælder for det første, er Ludwig August Frankl’s <bibl>Die
                        Universität</bibl>. I Natten 14—15. Marts havde en af Professorerne, der
                    frygtede Udbrud af Straffefangerne, rettet en Opfordring til den nys bevæbnede
                    akademiske Ungdom om at besætte et af Fængslerne. Tyve Studenter under Anførsel
                    af den senere saa bekjendte Digter og Forfatter Dr. med. Frankl gik derhen.
                    Medens han stod der paa Vagt, opstod af Dagens Stemning Sangen: </p>


                <cit>
                    <quote><lg>
                            <pb n="542"/>
                            <l>Was kommt heran mit kühnem Gange?</l>
                            <l>Die Waffe blinkt, die Fahne weht,</l>
                            <l>Es naht mit hellem Trommelklange</l>
                            <l>Die Universität.</l>
                        </lg>
                        <lg>
                            <l>[…]</l>
                        </lg>
                        <lg>
                            <l>Das freie Wort, das sie gefangen,</l>
                            <l>Seit Joseph arg verhöhnt, geschmäht,</l>
                            <l>Vorkämpfend sprengte seine Spangen</l>
                            <l>Die Universität.</l>
                        </lg></quote>
                </cit>

                <p>Frankl, der endnu i 1890 til sin 80aarige Fødselsdag har udgivet en righoldig og
                    formsikker Digtsamling, har i de mange mellemliggende Aar udfoldet en stor
                    Produktivitet som Digter og biografisk Forfatter; han er nu Æresborger af Wien
                    og af endnu tre andre europæiske og asiatiske Byer; men Udgangspunktet for hans
                    By danner hin Sang, der efterhaanden tryktes i ikke mindre end hundredtusind
                    Exemplarer.</p>

                <p> Det var dog ikke det første censurfrie Blad Papir. Alt Natten forud havde
                    Castelli skrevet sin Sang for Nationalgarden, og der er endnu alene af Digte i
                    det tyske Sprog tre eller fire saaledes betegnede, deriblandt Wiener
                    Studenterlegionens Sang «Erwacht, erwacht o Bruder! Ein grosser Morgen tagt» og
                    Fr. Gerhard’s Die freie Presse, som begynder:</p>

                <cit>
                    <quote><lg>
                            <l>Die Presse frei! Die Glocken lasst ertönen</l>
                            <l>Und läutet Jubel überall!</l>
                            <l>Und ruft’s hinaus zu Deutschlands fernsten Söhnen:</l>
                            <l>Die Presse frei, erstürmt der Freiheit Wall!</l>
                        </lg></quote>
                </cit>


                <p><pb n="543"/> Samtidigt med disse Digte, der aande en saa uskyldig,
                    overstrømmende Glæde over at kunne tale og skrive, som man vil, udkomme andre,
                    fulde af den barnligste Taknemmelighed mod den aandssvage Kejser; han er »den
                    gode Kejser«, »vor gode Ferdinand« osv. Strax paa Stedet var man rede til
                    Glemsel af, at hver Indrømmelse, man havde opnaaet, var aftvunget. Man troede
                    vel naivt, paa denne Maade at faa de tidligere Magthavere til at glemme det. I
                    en af de mange Sange til Kejserens Ære hedder det:</p>

                <cit>
                    <quote><lg>
                            <l>Heil dir, mein Kaiser! in all der Lust,</l>
                            <l>Zu der sich dein Volk ermannt hat,</l>
                            <l>Sei Dir vor Allen ein Heil gebracht,</l>
                            <l>Den es immer als edel erkannt hat.</l>
                        </lg></quote>
                </cit>

                <p>Den 16. Marts kom den ungarske Deputation, 150 Magnater med Kossuth i Spidsen,
                    ridende ind i Wien gjennem Prateren, modtagne med stormende Eljen-Raab og
                    bedækkede med Blomster. Den Dag var Borgervæbningen steget til 60,000 Mand. Om
                    Eftermiddagen viste en Herold sig paa Hofburgs Altan og forelæste følgende
                    Proklamation: »Vi Ferdinand I, af Guds Naade Kejser af Østerrig og Konge af
                    Ungarn og Bohmen, Konge af Lombardiet og Venedig, af Dalmatien, Kroatien,
                    Slavonien, Galizien, Illyrien osv. har nu truffet saadanne Bestemmelser, som vi
                    erkjende for stemmende med vore tro Folks Ønsker«, og nu fulgte Forkyndelsen <pb
                        n="544"/> af Pressefriheden, Oprettelsen af Nationalgarden, og Indkaldelsen
                    af Deputerede til at udkaste: »Den af os besluttede <emph> Konstitution for
                        Fædrelandet</emph>.«</p>
                <p> Saphir sang:</p>

                <cit>
                    <quote><lg>
                            <l>Schwert aus der Scheid, aus dem Herzen das Lied!</l>
                            <l>Stimmt an das Lied der Lieder!</l>
                            <l>Jauchzend ertön' es durch Reihe und Glied,</l>
                            <l>Jauchzend durch jubelnde Brüder!</l>
                            <l>Blank wie die Waffe und hell wie der Stahl</l>
                            <l>Klinge das Lied von der Garde-National.</l>
                        </lg></quote>
                </cit>

                <p>Som man ser, fik selv Spottefuglene Sangstemme ved denne Lejlighed. Hvor megen
                    Importation og Efterligning der var i den hele Bevægelse har man ligesom et
                    Symptom paa i den Haardnakkethed, hvormed man anvender det franske Ord for
                    Borgervæbning.</p>

                <p> Den, der i vore Dage gjennemblader de nogle tusind Numre af politiske Poesier,
                    som i 1848 udkom paa Tysk i Wien alene, møder blandt mange ubekjendte Navne
                    næsten alle da bekjendte og mange nye, som snart skulde blive berømte. Af
                    Bauernfeld findes f. Ex. et Digt, <bibl>Wien til Provinserne</bibl>, lidt svagt
                    som Poem, men lærerigt som Imødegaaen af det første Tegn paa Reaktion, en
                    Bevægelse i Provinserne, der gik ud paa at aflyste hvad man kaldte Hovedstadens
                    Tyranni, det vil sige: gik ud paa Modstand mod at følge det frigjorte Wiens
                    Exempel. Af Friedrich Uhl, i vore <pb n="545"/> Dage Redaktør for den officielle
                    Regjeringstidende <bibl>Wiener Abendpost</bibl>, forekommer en Klagesang over
                    Revolutionens Faldne:</p>

                <cit>
                    <quote><lg>
                            <l>Das schwarze Band, den schwarzen Flor</l>
                            <l>Lasst in den Luften wallen,</l>
                            <l>Den Todten singt ein Klagelied,</l>
                            <l>Die für die Freiheit gefallen.</l>
                        </lg></quote>
                </cit>

                <p>Man retter Oder til Lenau, Østerrigs dalevende populæreste Digter, fulde af Sorg
                    over at Frihedens Digter er forstummet i Vanvid og hans Øre lukket for
                    Øjeblikkets Sejersjubel. Richard Wagner, da endnu uberømt, sender en Hilsen fra
                    Sachsen til Wien:</p>

                <cit>
                    <quote><lg>
                            <l>Ihr habt der Freiheit Art erkannt;</l>
                            <l>Nicht halb wird sie gewonnen;</l>
                            <l>Ist uns ihr kleinstes Glied entwandt,</l>
                            <l>Schnell ist sie ganz zerronnen.</l>
                            <l>Dies kleinste Glied ist unsre Ehre.</l>
                            <l>Ehrlos ist, wer es lässt,</l>
                            <l>Mit hellen Waffen, guter Wehre,</l>
                            <l>Drum hieltet Ihr es fest.</l>
                        </lg></quote>
                </cit>

                <p>Blandt Forfatterne af alvorlige Digte træffer man saa betydelige Navne som
                    Grillparzer og Hebbel. Og der skreves Spottedigte over den sidste Censor af
                    Saphir som af Dingelstedt, af begge som Travesti af Goethe’s Digt
                        <bibl>Nadowessische Todesklage</bibl>, endelig satiriske Udfald i flokkevis
                    om Kongen af <pb n="546"/> Preussen, om hvem man besynderligt nok antog, at han
                    tidligere havde handlet mere reaktionært og nu mindre frivilligt gjorde
                    Indrømmelser end Kejserdømmet Østerrigs Ferdinand.</p>

                <p> I Berlin havde strax fra Begyndelsen af Marts Alt været i den voldsomste
                    Bevægelse. <bibl>Kreuzzeitung</bibl> havde umiddelbart efter Februarrevolutionen
                    en Artikel, der prædikede Krig mod Frankrig. Den vakte den største Uro: det
                    manglede blot, at det kuede Preussen skulde maatte lade sig føre til Krig mod
                    den franske Republik. De Dage var nu komne, hvor hele Tyskland klædte sig i de
                    sort-rød-gyldne Farver, Enheds- og Friheds-Symbolet. Freiliggrath sang om
                    dem:</p>

                <cit>
                    <quote><lg>
                            <l>In Kümmerniss und Dunkelheit</l>
                            <l>Da mussten wir sie bergen,</l>
                            <l>Nun haben wir sie doch befreit,</l>
                            <l>Befreit aus ihren Särgen,</l>
                            <l>Ha wie das blitzt und rauscht und rollt!</l>
                            <l>Hurrah, du Schwarz, du Roth, du Gold!</l>
                            <l>Pulver ist schwarz,</l>
                            <l>Blut ist roth,</l>
                            <l>Golden flackert die Flamme.</l>
                        </lg></quote>
                </cit>

                <p> Den 7. Marts fandt den første Folkeforsamling Sted In den Zelten. Man vedtog en
                    Ansøgning til Kongen om øjeblikkelig Indkaldelse af Landdagen og om Udstedelsen
                    af en Konstitution. Slutningen lød: Ingen Krig med Frankrig! Lovlig Frihed
                    indadtil! Broderlig Sammenslutning med den hele <pb n="547"/> store tyske
                    Nation! — Den 12. Marts huggede Kavalleriet ved In den Zelten ind paa
                    Folkemasserne for at sprede dem; disse forsvandt, men begyndte at bygge
                    Barrikader andensteds og forsøgte i Jägerstrasse at storme et Vaabenudsalg. Paa
                    Operapladsen blev et Par Mennesker dræbte. Under Slottet lød Raabene: Frihed!
                    Pressefrihed! og Forhaanelser af Soldaterne fandt Sted. — Den 14. Marts
                    udstedtes Patent om Indkaldelsen af den forenede Landdag. — Hidtil var Alt gaaet
                    forholdsvis fredeligt af; men den 15. Marts begyndte Soldaterne, som var
                    forpinte af Strabadser, af Nattevaagen, af stadigt at være konsignerede i
                    Kasernerne, at øve Raaheder mod Befolkningen, stødte med Kolber, antastede
                    Forbigaaende. Nogle Drenge havde opkastet smaa Barrikader paa Hjørnet af
                    Kurstrasse og Gertraudenstrasse; Potsdamer Garde-Kyradsererne tog dem med Storm
                    og mishandlede Børnene.</p>

                <p> Saa udstedtes Patentet af 18. Marts. Tyskland skulde fra et Statsforbund blive
                    en Forbundstat (Staatenbund—Bundesstaat) med Forbundsrepræsentation, fælles tysk
                    Krigsforfatning, Vandrefrihed, Ophævelse af alle Toldskranker, Pressefrihed. —
                    Kl. 1 stode Skarerne foran det kongelige Slot. Man raabte: Bort med Militæret!
                    Patentet blev læst højt og hver Sætning besvaret med dundrende Hurra. Der faldt
                    nogle Stenkast mod Soldaterne. Kommandanten, den berømte General von Pfuel, <pb
                        n="548"/> vilde ikke lade de Par Stene besvare med Geværkugler, befalede
                    Dragonerne at stige af Hestene og roste deres strenge Mandstugt, at de, trods
                    deres Harme, strax adlød. Han gik et Øjeblik til sit Hjem, da Byen syntes
                    rolig.</p>

                <p> I den korte Mellemtid, medens han var borte, er der bag lians Byg blevet givet
                    en Befaling, man véd ikke af hvem, men Folkets Forbitrelse udpegede som bekjendt
                    i de følgende Dage Prinsen af Preussen, den senere Kejser Wilhelm, som
                    Ophavsmanden. Et Gardedragonregiment viste sig. Strax lød Raabet: Bort! Det
                    gjorde en Svingning; man raabte Bravo. Pludselig rykkede det i strakt Trav med
                    blanke Vaaben ind paa de forsamlede Skarer. Samtidigt trængte en Bataillon sig
                    ud af Slotsporten, stillede sig op i Linje, fældede Bajonet og gik under
                    Trommehvirvler løs paa Mængden. Der faldt nogle Skud — maaske ved en
                    Tilfældighed. Nu styrtede Befolkningen bort under vilde Skrig. Et Øjeblik i
                    Forvejen havde Glæden været paa sit Højeste, fremmede Mennesker havde omfavnet
                    hinanden, svunget Hattene og raabt Hurra for Kongen; nu rejste som paa et aftalt
                    Tegn Barrikaderne sig her, som i Wien, over hele Byen, over 200 i Tal, byggede
                    af Flisestene, Rendestensbrætter og Vogne. I hele Gader støbtes der Kugler. Byen
                    var en Lejr. Fra alle Tage fyredes paa Tropperne, og <pb n="549"/> havde man
                    ikke Kugler, kastedes Sten. Enhver Øxe, enhver tung Stok blev et Vaaben<note>Des
                        deutschen Volkes Erhebung im Jahre 1848, sein Kampf um freie Institutionen
                        und sein Siegesjubel. Von J. Lasker und Fr. Gerhard. Danzig
                    1848.</note>.</p>

                <p> Man rev Taget af Hjørnehusene og bar i Kurve Brosten derop. Studenterne var mødt
                    bevæbnede foran Universitetet; de satte trefarvede Kokarder paa deres Huer og
                    besatte Barrikaderne. Kjøbmænd bragte Krudt, Bly og Fænghætter, Jernhandlerne
                    Øxer og Jernstænger. Om Aftenen d. 18. Marts begyndte Artillerikampen i
                    Konigsstrasse. Kongen saa til fra Slotsvinduerne, var opbragt over
                    Deputationerne, der anraabte ham om at trække Tropperne tilbage, men spøgte dog
                    ogsaa imellem naadigt; han ærgrede sig især over de trefarvede Faner paa
                    Barrikaderne. Han vilde, sagde han, indrømme Bønner Meget, men V old og Lovbrud
                    Intet.</p>

                <p> Varnhagen skildrer i sine Dagbøger som Øjenvidne hvad han den Nat fra sine
                    Vinduer saa og hørte: «En lille Skare under prøvede Førere holdt Natten over Alt
                    besat med fordoblet Aarvaagenhed, fordi Tallet var saa ringe. Efter lang Tids
                    fuldstændige Mørke og Stilhed hørte man hen ad Morgen nogle fjerne
                    Trommehvirvler som om Tropperne kom. Øjeblikkelig var de Kjæmpende parat, vi
                    hørte dem hviske, og paa Befaling af en ungdommelig <pb n="550"/> Stemme: Mine
                    Herrer! Op paa Tagene! gik Enhver til sin Post. Denne Kommando, rolig og fast,
                    og givet med ædel Simpelhed, klang forfærdende gjennem Mørket og virkede med
                    opløftende Magt ved Forestillingen om den Fare, hvori de begave sig, som lød
                    den; thi det syntes som om den almindelige Kamp var i Aftagen og som om efter en
                    frugtesløs Modstand kun en forsmædelig Død kunde forestaa dem, idet de enten
                    vilde blive styrtede ned af Tagene eller falde for Bajonetstød eller komme til
                    at lide Døden for Bøddelens Haand.» Varnhagen slutter: «Disse dristige Ynglinges
                    Heltemod og Besluttethed var visselig den største Beundring værd» — vægtige Ord
                    fra en gammel, krigserfaren Officiers Læber.</p>

                <p> Natten mellem den 18. og 19. Marts vare alle Vinduer i Berlin illuminerede, hvor
                    man byggede og udbedrede Barrikader. Saasnart Tropperne derimod rykkede ind i en
                    Gade, blev Alt bælmørkt. Hvor Soldaterne trængte ind i et Hus, nedsablede og
                    nedstødte de Alt; mod de Fangne var deres Raahed middelalderlig. Henad Morgen
                    blev Garde-Landeværnets Tøjhus taget af Befolkningen; man fandt Geværerne
                    berøvede deres Pistoner; men alle Smedde i Friedrichskvarteret arbejdede paa dem
                    og oprettede Skaden.</p>

                <p> Endelig ud paa Morgenen fordeltes Proklamationen: An meine lieben Berliner! der
                    søgte at forklare Gaarsdagens Begivenheder som afstedkomne <pb n="551"/> ved en
                    usalig Misforstaaelse. Det havde været nødvendigt at lade Slotspladsen rydde af
                    Kavalleri »i Skridt og med Sablerne i Skeden« (im Schritt und mit eingesteckter
                    Waffe); to Infanterigeværer vare ved den Lejlighed af sig selv gaaede af,
                    lykkeligvis uden at træffe Nogen. Da havde en Bande slette Mennesker, mest
                    bestaaende af Fremmede, benyttet denne ulykkelige Omstændighed og fyldt de
                    ophidsede Gemytter med Hævntanker. Tropperne havde først gjort Brug af deres
                    Vaaben, da de ved mange Skud vare bievne tvungne dertil. Nu lover Kongen, at
                    Tropperne skulle blive dragne bort fra Berlin og slutter med Ønsket om, at begge
                    Parter vil glemme det Skete<note>Eine Rotte von Bösewichtern, meist aus Fremden
                        bestehend, die sich seit einer Woche, obgleich aufgesucht, doch zu verbergen
                        gewusst hatten, haben diesen Umstand im Sinne ihrer argen Plane durch
                        augenscheinliche Luge verdreht und die erhitzten Gemüther von vielen meiner
                        treuen und lieben Berliner mit Rachegedanken um vermeintlich vergossenes
                        Bluth erfüllt und sind so die greulichen Urheber von Blutvergiessen
                        geworden.</note>.</p>

                <p> Imidlertid rasede Kampen videre under frygtelig Forbitrelse fra begge Sider.
                    Overfor de Deputationer, der indfandt sig om Formiddagen den 19. Marts forsøgte
                    Kongen at knytte det givne Løfte om Troppernes Bortsendelse til den Betingelse,
                    at Barrikaderne rømmedes først. Men tilsidst tilstodes Alt: Ministerskifte,
                    Løsladelse af de <pb n="552"/> i Løbet af Natten gjorte Fanger, Bortdragen af
                    Tropperne. De drog under Indtrykket af en dem af deres Krigsherre tilføjet
                    dødelig Krænkelse og under Befolkningens Jnbelraab ud af Byen til Potsdam med
                    dæmpede Trommeslag og under Choralmusik.</p>

                <p> Men henimod Slottet trængte alle sig, som liaabede ved deres Masse at kunne
                    udøve et Tryk paa den overvundne Regjering, alle Nysgjerrrige og Ledige desuden,
                    og mod Slottet dirigeredes alle de Ligtog, som dannede sig i de Gader, hvor
                    Kampen havde staaet. Ligene bleve lagte paa Baarer, og hvor deres Tal var for
                    stort, blev de anbragte paa aabne Bræddevogne. Man smykkede disse Ligvogne og
                    Baarerne med Blomster, Baand og Tørklæder; ogsaa Ligene pyntedes med Blomster;
                    saa blev de baarne eller kjørte af Sted.</p>

                <p> Foran Slottet, paa Slotspladsen, paa Schlossfreiheit og i den saakaldte
                    Lustgarten stod Mængden tæt. Man vilde se Kongen. Han traadte bleg ud paa
                    Balkonen. Strax hørtes Raabene: »Die Gefangenen frei!« og man afnødte ham
                    Befalingen til at frigive de i Slotskjældrene indespærrede Fanger. Haardtsaarede
                    blev dernæst paa Baarer bragte ind i Slotssalene og plejede der. Og nu begyndte
                    Ligtogene at ankomme til Slottet og Synet af dem satte Masserne i vild
                    Bevægelse. Man bar Ligene ind i de nedre Slotsrum, medens ude i
                    Folkeforsamlingen den ene Taler efter den anden lod sig <pb n="553"/> høre. Mest
                    Tilslutning fandt Karl Gutzkow med sin Tale, der tilspidsede sig i Løsenet
                    »Folkevæbning!« De nyudnævnte Ministre, der gik omkring iblandt Masserne for at
                    berolige dem, men ikke opnaaede deres Hensigt, tøvede først med at indrømme
                    Folkevæbningen, men nødedes snart dertil. Thi en Scene, som nu fandt Sted foran
                    Slottet, gjorde det umuligt at trodse Befolkningens Ønsker:</p>

                <p> Et nyt Ligtog naaede til Slottet. Paa blomstersmykkede Baarer bleve fire Lig
                    baarne hen imod det; man havde blottet de Dødes blodige Saar for ved Synet at
                    opflamme Tilskuerne til Hævn. Foran Kongens Altan holdt Bærerne stille og
                    fordrede med vilde Raab, der fandt tusindfold Gjenklang: Kongen! Dronningen!
                    Ministrene Schwerin og Arnim søgte forgjæves at tiltale Mængden, de afbrødes
                    stadigt af Raabene: Kongen! Dronningen!</p>

                <p> Disse traadte da ud paa Altanen og Folkets Raseri oversteg nu alle Skranker.
                    Kongen vilde tale; men i det samme løftede Ligbærerne Baarerne med deres blodige
                    Byrde højt op mod ham, og fra alle Sider lød Raabet: «Hut ab!» Kongen maatte,
                    hver Gang et Lig kom forbi, tage Hatten dybt af<note><bibl>Des deutschen Volkes
                            Erhebung</bibl>, S. 54. Varnhagen: <bibl>Tagebücher</bibl>. Adolf
                        Streckfuss: <bibl>Erinnerungen aus dem Jahre 1848</bibl>. Der Zeitgeist
                        1889, Nr. 51.</note>. Derfor hedder det i Freiliggraths mæg<pb n="554"/>
                    tige Digt <bibl>Die Todten an die Lebenden</bibl> fra det følgende Skuffelsens
                    Aar:</p>

                <cit>
                    <quote><lg>
                            <l>Die Kugel mitten durch die Brust, die Stirne breit gespalten,</l>
                            <l>So habt Ihr uns auf blutgem Brett hoch in die Luft gehalten!</l>
                            <l>Hoch in die Luft mit wildem Schrei, dass unsre Schmerzgeberde</l>
                            <l>Den, der zu tödten uns befahl, ein Fluch auf ewig werde!</l>
                            <l>Dass er sie sehe Tag und Nacht, im Wachen und im Traume —</l>
                            <l>Im Oeffnen seines Bibelbuchs und im Champagnerschaume!</l>
                            <l>Dass wie ein Brandmal sie sich tief in seine Seele brenne:</l>
                            <l>Dass nirgendwo und nimmermehr er vor ihr fliehen könne!</l>
                            <l>Dass jeder qualverzogene Mund, dass jede rothe Wunde</l>
                            <l>Ihn schrecke noch, ihn ängste noch in seiner letzten Stunde!</l>
                        </lg></quote>
                </cit>

                <p> Den 21. Marts om Middagen red Kongen ud af Slotsporten med et sort-rød-gyldent
                    Bind om Armen og selv uddelende tyskfarvede Baand. De over det ydmygende Optog
                    fortvivlede Prinser og Ministre fulgte Kongen, en Dyrlæge Urban red ved hans
                    Side. Forgjæves havde en af Generalerne i sidste Øjeblik søgt at holde Kongen
                    tilbage. Han svarte: »Non, non, c’est décidé, nous allons monter à cheval.«
                    Kongen holdt snart stille og talte: »Det er ingen Usurpation af mig, naar jeg
                    troer mig kaldet til Frelser af Tysklands Enhed og Frihed — dem vil jeg beskytte
                    med tysk Troskab paa Grundlag af en oprigtigt konstitutionel <pb n="555"/>
                    Forfatning.« Ved Universitetet lod han Professorer og Studenter kalde ud og
                    raabte: »Schreiben Sie sich’s auf, meine Herrn! Skriv det op, hvad jeg siger
                    Dem, thi det er for Efterverdenen. Jeg træder i Spidsen for Tyskland; i dets
                    Enhed og Frihed bestaar Preussen endnu, ikke anderledes, Skriv det op!« — Da han
                    atter ved Tøjhuset gav de rigeste Løfter, raabte pludselig en gjennemtrængende
                    Stemme: Tro ham ikke, han lyver, han har altid løjet, lyver ogsaa nu. Riv mig i
                    Stykker, om I vil, men han lyver, tro ham ikke!</p>

                <p> I Wien udkom nogle Dage derefter dette Digt:</p>

                <cit>
                    <quote><title>
                            <emph>Preussische Missverständnisse.</emph></title>
                        <lg>
                            <l>Im grossen ungläubigen Altberlin sind nun die Wunder zu Hause,</l>
                            <l>Da wird geschossen, gestürmt, gebrannt zwei Tage ohne Pause</l>
                            <l>Bis tausende liegen im rothen Sand. Den König betrübt die
                                Wendniss,</l>
                            <l>Die Flinten gingen von selber los. Das war nur ein
                                Missverständniss.</l>
                        </lg>
                        <lg>
                            <l>Durchs grosse, ungläubige Altberlin gehn wunderbare Witze,</l>
                            <l>Ein König huilt sich in Schwarz-Roth-Gold und stellt sich an
                                Deutschlands Spitze,</l>
                            <l>Ein König wird Ober-Demagog mit deutsch einheitlicher Sendniss,</l>
                            <l>Doch Deutschland lacht und ruft mit Macht: Das ist ein
                                Missverständniss.</l>
                        </lg></quote>
                </cit>


                <p><pb n="556"/>Et andet Digt, som afgiver Vidnesbyrd om hine Dages harmfulde og
                    spottelystne Stemning er dette, som fører Titelen <bibl>Erlkönig</bibl>:</p>

                <cit>
                    <quote><lg>
                            <l>Wer schiesst noch so spät aufs Volk ohne Wehr?</l>
                            <l>Es ist ein König mit seinem Heer.</l>
                            <l>Er hält sein Volk so treu im Arm,</l>
                            <l>Er fasst es so sicher mit seinen Gendarmes</l>
                        </lg>
                        <lg>
                            <l>O Bürger, o Bürger, o hörest Du nicht</l>
                            <l>Was Erlkönig in der Zeitung verspricht osv.</l>
                        </lg></quote>
                </cit>

                <p>Dog kaldte Martsrevolutionen i de tyske Hovedstæder forholdsvis faa smukke Digte
                    frem, mest Gadesange, Erihedssange, som i Øjeblikket tændte, men uden dybere
                    poetisk Værd; saa fremkaldte til Gjengjæld de frygtelige Kontrarevolutioner,
                    Wiens Erobring i Oktober og Berlins i November 1848, en Hærskare af skjønne
                    Poesier. Digterne lod sig inspirere ogsaa af de enkelte Martyrers Død, af deres,
                    der faldt i Kampen, og af deres, der standretligt bleve myrdede efter dens
                    Ophør. Ungarns Opstand og Fald for den russiske Hær havde desuden vakt en
                    Medfølelse, der gav sig Luft i gribende Digte.</p>

                <p> Den første glade Begejstrings Tid i Wien var snart forbi. Den frie Forfatning
                    var ikke Demokratiet fri nok. Der dannede sig en politisk Centralkomité ved
                    Siden af Regjeringen. Da den befaledes opløst, tiltvang Befolkningen sig
                    Befalingens Tilbagetagelse og Forfatningens Suspension. Kej<pb n="557"/> seren
                    flygtede i Midten af Maj til Innsbruck; Studenterlegionen blev opløst; men da
                    Barrikadekampen i den Anledning udbrød paany, maatte Ministeriet give efter.
                    Kejseren vendte tilbage i August. Imidlertid holdtes Hovedstaden i en stadig
                    Ophidselse ; alt Forretningsliv var som Følge af Revolu­ tionen standset, og med
                    Arbejdsløsheden steg Utilfredsheden og Uroen. Et dybt Indtryk gjorde
                    Efterretningen om Juni-Slaget i Paris, Cavaignac’s Sejr, der betydede, at
                    Revolutionen i Frankrig var knust. Under disse Forhold erfor man, at
                    Jellatschitsch, Ban af Kroatien, rustede sig mod Ungarn, og ved Hjælp af
                    opsnappede Breve blev det opdaget, at han støttedes af Wienerhoffet og
                    Krigsministeren Latour. Følgen var, at den af Ministeren udsendte Grev Lamberg
                    ved sin Ankomst til Pesth (28. September) blev sønderrevet af Pøbelen, og at
                    Latour, som vilde sende Tropperne til Ungarn, (7. Oktober) blev ihjelslaaet af
                    den rasende Befolkning i Wien. Dingelstedts Digt <bibl>Der 7. Oktober</bibl>
                    forherliger den Ihjelslagne og Poeten benytter Lejligheden til at sige sig løs
                    fra Revolutionen og al dens Gjerning.</p>

                <p> Nu flygtede Kejseren for anden Gang fra Wien. Medens Radetzky besejrede Oprøret
                    i Lombardiet, indesluttede Windischgrätz, som havde faaet Overbefalingen over
                    Hæren, Hovedstaden med sine Tropper. I en Kamp, der varede fra 24.— 29. Oktober,
                    bleve Udenværkerne og Forstæ<pb n="558"/> derne tagne; Byen var allerede af
                    Mangel paa Levnetsmidler og Ammunition gaaet ind paa at overgive sig paa Naade
                    og Unaade, som Windischgrätz forlangte, da gjennem Gaderne Raabet lød: Ungarerne
                    komme. Man saa dem fra Stefanstaarnet, og Jubelen var stor. Den sluttede
                    Overenskomst blev brudt, de afleverede Geværer atter tagne tilbage fra
                    Tøjhusene, og Udfald foretagne for at understøtte Ungarerne, hvis Kanoner man
                    hørte. Men den ungarske Hær blev fuldstændigt slaaet af Jellatschitsch. 31.
                    Oktober holdt Windischgrätz, 2. November Jellatschitsch sit Indtog i Wien.
                    Belejringstilstand forkyndtes, Krigsretter, Dødsdomme, Henrettelser fulgte.</p>

                <p> Medens Valgene til det første tyske Parlament i Frankfurt af Main fandt Sted,
                    foretoges i Preussen ogsaa Valgene til den konstituerende Forsamling for hele
                    Landet, der traadte sammen i Maj og aabnedes af Kongen. Den talte kun faa
                    betydelige Mænd, da man havde sendt sine bedste Mænd til Frankfurt. I Berlin
                    herskede en næsten anarkisk Tilstand, Tøjhuset blev stormet og plyndret.
                    Forsamlingen blev holdt i en afhængig og skræmmet Tilstand af de politiske
                    Klubber. Den afviste Regjeringens Forfatningsforslag som ikke demokratisk nok.
                    Deraf et første Ministerskifte. E t nyt Ministerium kom Forsamlingens Ønsker i
                    højere Grad imøde, men stødte sammen med Flertallet, da dette fordrede, at
                    Regjeringen skulde gjøre det til en <pb n="559"/> Ærespligt for de Officierer,
                    der ikke var enige med det nye Statsprincip, at træde ud af Hæren. Da ogsaa det
                    nye Ministerium som Følge af dette Forslags Antagelse maatte træde tilbage,
                    dannedes et tredje Ministerium, Pfuel. Den sidste Dag i Oktober forhandlede
                    Forsamlingen en Opfordring til Ministeriet om »med alle Midler at skride ind til
                    Beskyttelse af den i Wien truede Folkefrihed«. Men da en Folkehob under denne
                    Forhandling forsøgte voldelig Indvirkning paa Forsamlingens Beslutninger og
                    forhaanede Ministeriet, gik ogsaa dette af, og nu dannede Kongen (2. November)
                    en Kampregjering med hans Halvbroder Grev Brandenburg i Spidsen. Det nye
                    Ministerium dekreterede Forsamlingens Forlæggelse fra Berlin til Brandenburg og
                    lod (10. November) General Wrangel i Spidsen for den fra Danmark tilbagevendte
                    Hær rykke ind i Berlin. Saa blev Borgervæbningen opløst og Belejringstilstanden
                    erklæret.</p>

                <p> Og saa frugtesløst som Revolutionerne i Wien og Berlin forløb, saa frugtesløs
                    blev den første tyske Rigsdag, der aabnedes i Frankfurt 18. Maj 1848 og som
                    sprængtes af Tropper den 18. Juni 1849 i Stuttgart. Den Rigsforstander, den
                    havde valgt, Erkehertug Johann, gjorde Sit til at gjøre den Østerrig underdanig;
                    forgjæves tilbød den i April 1849 Fr. Wilhelm IV. den tyske Kejserkrone. Dens
                    Souverænitet blev traadt under Fødder allerede da Windischgrätz i November 1848
                    lod <pb n="560"/> Robert Blum, trods hans Ukrænkelighed som Medlem af
                    Rigsparlamentet, skyde i Brigittenau; dens Betydning som Rigsforsamling faldt
                    bort, altsom dens konservative Medlemmer fjernede sig og afrejste fra den. Da
                    den splittedes i Stuttgart, var Reaktionen paany sejerrig over hele Europa.</p>

                <cit>
                    <quote><lg>
                            <l>Da sah man die Letzten der Getreuen,</l>
                            <l>Die ausgeharrt beim Heiland, zerstreuen</l>
                            <l>Sich, wandernd nach allen Seiten und Winden,</l>
                            <l>Das Wort des Heiles zu verkünden,</l>
                            <l>Wohl wissend, dass ein langes Exil</l>
                            <l>Und Armuth, Noth und Dulden ihr Ziel,</l>
                            <l>Und Qual und Tod und Kerkermauern.</l>
                            <l>»Das Wort des Heils wird sie überdauern«</l>
                            <l>Das merkt euch, Ihr Knechte und blutigen Horden:</l>
                            <l>Das Wort ist Fleisch und ist Gott geworden.</l>
                        </lg></quote>
                </cit>

                <p>Saaledes sang en af de sidste Trofaste, Moritz Hartmann. Han følte rigtigt, at
                    Ideerne overlevede den ydre Lykkevexel.</p>

                <p> I Slutningen af 1848 kunde Revolutionens Digtere kun besynge deres faldne Mænd
                    og dræbte Forhaabninger. Iblandt dem staa Freiliggrath og Hartmann højest, og
                    typiske for Tidsalderens Sørgedigte over dens Helte ere disse to Digteres
                    Mindesange over Robert Blum, der ved sin faste og milde Karakter, sit jævne
                    Væsen og sin besindige Holdning blev staaende for Samtidens Bevidsthed som et
                    folkeligt Idol<note>Se G. Brandes: <bibl>Mennesker og Værker</bibl>. S.
                        189.</note>. <pb n="561"/></p>

                <p> I Hartmanns Rimkrønike hedder det vemodigt om ham:</p>

                <cit>
                    <quote>
                        <lg>
                            <l>So ruhe sanft und gut, mein Robert!</l>
                            <l>Nicht braucht’s der Wunsch, dass leicht dir werde</l>
                            <l>Die blutgetränkte Wiener Erde,</l>
                            <l>Der Boden, den du dir erobert.</l>
                            <l>Du bist nicht todt, trotz aller Klage</l>
                            <l>Des deutschen Volks, trotz aller Lieder.</l>
                            <l>[…]</l>
                            <l>Ein Mythus geht: der Robert lebt,</l>
                            <l>Der Robert Blum, den sie erschossen,</l>
                            <l>Und jedes deutsche Herz erbebt:</l>
                            <l>Das theure Blut ist nicht geflossen —</l>
                            <l>Die Hoffnung raunt uns in die Ohren:</l>
                            <l>Entflort, entflort die Trikoloren,</l>
                            <l>Noch, noch ist Deutschland nicht verloren.</l>
                            <l>[…]</l>
                            <l>Allüberall ist der dabei!</l>
                            <l>Er wendet mit den Geisterhanden</l>
                            <l>Und fängt mit seiner Brust das Blei</l>
                            <l>Das uns die Fürstenväter senden.</l>
                            <l>[…]</l>
                            <l>Und wandeln muss er, bis entrafft</l>
                            <l>Das deutsche Volk sich dem Verräther —</l>
                            <l>Bis er entfürstet und entpfafft</l>
                            <l>Den heilgen Boden seiner Väter.</l>
                        </lg></quote>
                </cit>

                <p>Og Freiliggrath skriver en Uge efter hans Død sit pragtfulde og energiske Digt
                    over ham i Anledning af Sørgefesten til hans Ære i Domkirken <pb n="562"/> i
                    Kolli, hvor Neukomm’s Requiem over Blum lød fra det mægtige Orgel:</p>

                <cit>
                    <quote><lg>
                            <l>Und heut in diesem selben Köln zum Weh’n des Winterwindes</l>
                            <l>Und zu der Orgel Brausen schallt das Grablied dieses Kindes,</l>
                            <l>Nicht singt die Ueberlebende, die Mutter, es dem Soline:</l>
                            <l>Das ganze schmerzbewegte Köln singt es mit festem Tone</l>
                            <l>Es spricht: Du, deren Schoos ihn trug, bleib still auf deiner
                                Kammer!</l>
                            <l>Vor deinem Gott, du graues Haupt, ausströme deinen Jammer;</l>
                            <l>Auch ich bin seine Mutter, Weib! Ieh und noch eine Hohe —</l>
                            <l>Ich und die Revolution, die hohe, lichterhohe!</l>
                            <l>Bleib du daheim mit deinem Schmerz! wir wahren seine Ehre —</l>
                            <l>Des Robert Requiem singt Köln, das revolutionäre.</l>
                            <l>[…]</l>
                            <l>Was greift Ihr zu den Schwertern nicht, Ihr Singer und Ihr Beter?</l>
                            <l>Was werdet Ihr Posaunen nicht, Ihr ehr’nen Orgeltuben,</l>
                            <l>Den jüngsten Tag ins Ohr zu schrein den Henkern und den Buben?</l>
                            <l>Den Henkern, die ihn hingestreckt auf der Brigittenaue —</l>
                            <l>Auf festen Knien lag er da im ersten Morgenthaue!</l>
                            <l>Dann sank er hin — hin in sein Blut — lautlos! — heut vor acht
                                Tagen!</l>
                            <l>Zwei Kugeln haben ihm die Brust, eine das Haupt zerschlagen.</l>
                        </lg></quote>
                </cit>

                <p>Den, der imidlertid i en digterisk Afspejling vil følge 1848-Tidens hele
                    Rækkefølge af Begivenheder <pb n="563"/> og Indtryk, maa atter og atter ty til
                    Moritz Hartmanns <bibl>Heimchronik des Pfaffen Mauritius</bibl>. Talrige
                    Enkeltheder i denne Digtning ere blevne vanskelige at forstaa, en Nutidslæser
                    træffer nu og da en Flok Egennavne deri, om hvis Besiddere han véd lidet eller
                    intet, en Finantsminister som Hansemann, en Parlamentariker som Bassermann, nu
                    glemte Størrelser, der i Frankfurter Parlamentet var Hovedfigurer; men der
                    bliver Partier nok tilbage, som ikke behøve nogen Kommentar for levende at sætte
                    Læseren ind i Revolutionsaarets Følelsesliv og Stemningsfylde. Gribende virker
                    Digterens Slutningsudbrud, hans Savn af Mænd:</p>

                <cit>
                    <quote><lg>
                            <l>Ich seh’ Gelehrte und Professoren</l>
                            <l>Und Präsidenten und Assessoren,</l>
                            <l>Weinküfer seh’ ich und Redakteure,</l>
                            <l>Superintendenten und Accoucheure</l>
                            <l>Und Börsenleute und Zeitungsschreiber,</l>
                            <l>Astronomen und Steuereintreiber,</l>
                            <l>Lumpenhandler und Alterthumskenner,</l>
                            <l>Biedermänner, Hansemänner, Bassermänner —</l>
                            <l>Allein wo sind die <emph>Männer</emph>, die <emph>Männer?</emph></l>
                        </lg></quote>
                </cit>

                <p>Da Hartmann skrev disse Ord, var han selv en Landsforvist, der havde søgt sig et
                    Fristed ved Genfersøen. og de iblandt Tysklands og Østerrigs bedste Mænd, der
                    havde overlevet Nederlaget, var enten fængslede eller landflygtige som han.</p>

                <p> Aaret 1848 fik ingen afgjørende politisk Betydning, skjøndt Europa i det Aar for
                    første Gang <pb n="564"/> saa den gamle Verdensorden vakle paa én Gang i næsten
                    alle Lande. Medens de lokale Revolutioner 1789 og 1830, hvad end deres senere
                    Følger blev, var Revolutioner, som lykkedes, var den almeneuropæiske Revolution
                    af 1848 et i alle Lande mislykket Forsøg.</p>

                <p> Men Aaret 1848 har en afgjørende aandelig Betydning. Der føles, tænkes, skrives
                    forskjelligt i Europa før og efter det. Dette Aar er den røde Skillelinje, som
                    litterært, deler vort Aarhundrede og gjør Epoke. Det var et Jubelaar, som det,
                    den gamle hebraiske Lovgivning indstiftede for hvert 50de Aar, det, paa hvilket
                    der skulde »stødes i Basuner i det hele Land«, det, som skulde »holdes helligt«
                    og i hvilket der skulde »udraabes Frihed i Landet for alle dem, som bo i det«
                    (3. Mosebog 25, 8 ff.) Det var — dette Aar med sin hurtige Puls, med sin Alt
                    beherskende Ungdommelighed — ligesom hint bibelske Glædesaar et
                    Gjenerhvervelsens, et Indløsningens Aar, hvor »de, som var solgte, løskjøbtes«.
                    Der er endnu den Dag idag Ungdom at øse af dets Martsdage, Erfaring at hente af
                    dets Novemberdage.</p>

                <p> Det er Jubelaaret, Sørgeaaret, Grænseaaret.</p>
            </div>
            <div>
                <head>XXX. [Slutning]</head>

                <p> Det er et stort Maleri, som under Studiet af de oppositionelle, tilsidst
                    revolutionære, Følelser og <pb n="565"/> Tanker i Tyskland fra 1815 til 1848,
                    har oprullet sig for vort Blik. Vi se Metternichs Aand i dens Aandløshed ruge
                    over Østerrig og det tyske Rige. Vi have fulgt den aandelige Bevægelse fra den
                    første Gang giver sig Udtryk ved Wartburgfesten 1817; vi have seet hvorledes
                    Kotzebues Mord foranlediger Forfølgelseskrigen mod Liberalismen og indvarsler en
                    langvarig, hensynsløs Reaktion og Undertrykkelse. Under Paavirkning af denne
                    Strømning bliver Goethe opfattet, prist eller angrebet som frihedsfjendsk
                    Quietist og den tyske Filosofi under Hegels Auspicier konservativ, om end paa
                    tvetydig Maade. Den oppositionelle Grundstemning kommer stænkvis til Orde hos
                    Digtere som Chamisso, Platen og Heine, men i Almindelighed er Tilstanden
                    Nedslaaethed, gjennembrudt af Selvironi. I denne Stillestaaen falder
                    Efterretningen om Julirevolutionen 1830 og virker elektrisk paa den offentlige
                    Bevidsthed, giver Forfatterne og Digterne nyt Mod og en ny Inspiration.
                    Erindringen om Byrons Liv og Død føjer sig harmonisk til dette Indtryk, og den
                    polske Opstand vækker Medfølelse og Begejstring trods Tysklands Andel i Polens
                    Undergang som Magt. Börne bliver den fremragende Talsmand for de frie Ideer i
                    Politiken, holder Kjærligheden til Frihed og Ret vedlige, viser sig som et
                    Mønster ved Karakterens Fasthed og Overbevisningens Alvor, men lægger en naiv og
                    fanatisk Optimisme for Dagen, der røber, at han ikke har noget af et
                        Statsmands-<pb n="566"/>Naturel. Hos Heine, Tidsalderens største Digter,
                    dirre alle dens sjælelige Fibre. I ham udvikler sig af Romantikens Svøb den
                    moderne Poesi; i Erotik, i Naturgjengivelse, i politisk, social og religiøs
                    Følemaade, i malerisk, digterisk og satirisk Stil er han det moderne Menneske;
                    fremfor Nogen — som det fremhævedes — egnet til at binde an med det moderne Liv
                    i dets Haardhed og Hæslighed, dets Ynde og Uro og Rigdom paa skjærende
                    Kontraster. — Paa anden men dog beslægtet Vis danner samtidigt Immermann med sit
                    ypperste Arbejde Overgangen til en mere naturtro Kunst end Fortidens.</p>

                <p> Julirevolutionen havde imidlertid ikke blot forandret den litterære Stemning og
                    Tone, men forandret den Hegelske Filosofis Karakter. Den fortolkes fra nu af som
                    et af de stærkest indgribende Elementer i Livets Omformning; Ungdommen drager
                    reformatoriske eller revolutionære Følgeslutninger af den ved sin Død saa
                    konservative Mesters Lære. Og nu fremtræder under Indtryk af Julirevolutionens
                    Efterdønninger og Hegels Filosofi og Goethes Poesi, der opfattes som en
                    antikristelig Magt, med Heine og Börne som Mestere, med George Sand og Rahel som
                    Muser, en Gruppe unge Forfattere, der snart betegnes som det unge Tyskland. De
                    ville sammensmelte Litteraturen og Livet, de attraa en Opløsning af den
                    herskende Religions- og Moralvedtægt, attraa friere Former for de to Kjøns
                    Forening og Adskillelse, og en ny pantheistisk Religiøsitet. <pb n="567"/></p>

                <p> Da Menzel i 1835 angiver dem for Statsmagten, bliver dette Signalet til en ny
                    Række Forfølgelser mod alt hvad man i Datiden henførte under Begrebet
                    Bevægelseslitteratur. Kun faa af den unge Slægts Personligheder viste sig under
                    disse Prøvelser som Karakterer. Men under Forfølgelsen udviklede sig saavel de
                    store Talenter (Gutzkow) som de mindre (Laube osv.) og den hele Skare af deres
                    Efterfølgere. Man frembringer Arbejder, som i forskjellige Former nøje afspejle
                    Tidsalderens Forhaabninger og Kampe, Personlighedernes Tanker og Følelser,
                    Fristelser, Fejltrin og Sejre.</p>

                <p> Dog det som i Aarene 1830 til 1840 dybest nede er foregaaet i tyske Sind, det er
                    at Goethes Verdensanskuelse og Poesi, fra først af udelukkende forfægtet af
                    begejstrede Kvinder, trænger igjennem hos alle Udviklede, gjør dem uimodtagelige
                    for theologiske Indtryk og modtagelige for alt værdifuldt Menneskeligt.
                    Dyrkelsen af Goethe fører selv i Kvindernes Sind over i Dyrkelsen af politisk
                    Frihed og social Reform.</p>

                <p> Ved Aaret 1840 begynder den tyske Filosofi at udvikle sig i Retning af
                    Radikalisme og Digterne direkte at bryde den politiske Frihed Vej. Den Slægt,
                    som nu optræder, skylder atter Hegel sin filosofiske Dannelse, men den har
                    omformet hans Lære til en Skole for gudsfornægtende Gudforklaring og en
                    Enevælden bekjæmpende Politik. Den forkaster det unge Tysklands Standpunkt som
                    altfor <pb n="568"/> belletristisk, den sysselsætter sig levende med
                    Kristendommens Væsen og Statens Ide.</p>

                <p> I Preussen hersker nu en Konge med et sammensat Naturel og rige Evner, en
                    Overgangsskikkelse mellem ældre og nyere Tid, hvis Personlighed i dens Forhold
                    til Tidsalderens Litteratur og Aandsliv er af stor Interesse. Som Metternich i
                    Syden, saaledes behersker Fr. Wilhelm IV. i Norden udvortes Begivenhederne i
                    Tyskland. Vi se de litterære og politiske Karakterer drages til ham, støde
                    sammen med ham og prelle tilbage. De ældre invalide Talenter som Tieck og
                    Schelling henleve deres sidste Dage i hans Nærhed, Herwegh og Freiliggrath
                    tiltrækkes og frastødes, Jacoby bekjæmper ham og Dingelstedt spotter ham. Og nu
                    følge vi Udviklingen af den politiske Lyrik fra dens Stamfader Anastasius Grün
                    til Herwegh og Dingelstedt og iagttage, hvor dybt en Tænker som Ludwig Feuerbach
                    griber ind i de Samtidiges Tankeliv.</p>

                <p> Aander som Freiliggrath og Prutz, Sallet og Hartmann ere endelig som Stormfugle,
                    der melde Stormen, og under den europæiske Omvæltning 1848 høre vi enkelte store
                    Lyrikeres Sang overdøve den politiske Orkans Raseri, medens de forhen usete
                    Begivenheder samtidigt gjøre en Mængde mindre eller uudviklede Talenter til det
                    store Øjebliks Organer.</p>

                <p>Vi have under Studiet af dette Stykke Aandshistorie havt Anledning til at dvæle
                    ved et helt <pb n="569"/> Galleri af ejendommelige Skikkelser og til grundigere
                    at fordybe os i de mest betydningsfulde eller mest typiske.</p>

                <p> Vi saa, at Napoleons store Fortidspersonlighed, omdigtet af Legenden, i
                    Periodens Begyndelse udøvede en næsten lige saa mægtig Indflydelse paa
                    Følelseslivet som Byrons. Af det attende Aarhundredes store Aander er Goethe,
                    Jean Paul, Heinse, Hegel dem, fra hvem den tydeligst paaviselige Paavirkning
                    udgaaer. Romantikerne indvirke dels som Lærere og Mestere (Wilh. Schlegel,
                    Brentano, Chamisso) dels som Modstandere (Tieck). Börne og Heine bestemme med
                    deres saa forskelligartede Genialitet i Kraft af det fælles polemiske Grundtræk
                    hele Perioden.</p>

                <p> Men hvilken Rigdom af originale Personligheder! Man kaste Blikket ud over dette
                    Kvindegalleri: Rahel og Bettina i deres Forhold til Goethe, Henriette Hertz og
                    Jeannette Wohl i deres Forhold til Börne, Heine’s La Mouche, Immermanns Elisa,
                    og Fyrstinde Pückler eller Charlotte Stieglitz i Forholdet til deres Mænd! Eller
                    man lade Blikket glide hen over Mandsportræterne i denne Billedsal: Verdensmænd
                    og Skribenter som Varnhagen og Pückler, stolte, stive Figurer som Platen og
                    Immermann, Fysiognomier, der ere lutter Liv og Ild som Börnes og Heines, sære,
                    mandhaftige Skikkelser som Jacoby, kongelige Skikkelser som Feuerbach, fanatisk
                    Grimacerende som Menzel, <pb n="570"/> enlige store og smaa Poeter som Rückert,
                    Hebbel, Ludwig, Scherenberg, Aandsagitatorer som Wienbarg og Gutzkow, smidige
                    Talenter som Laube og Mundt, svage Melankolikere som Stieglitz, djærve,
                    kraftfulde Sangere som Hoffmann og Freiliggrath, umodne Karakterer som Herwegh,
                    problematiske Karakterer som Dingelstedt og Meissner, tapre Mænd som Sallet,
                    Hartmann og Prutz. Ogsaa hvor deres Frembringelser ikke er af ypperste Rang,
                    studerer man dem selv med den højeste Interesse.</p>
                <lb/>
                <p> Og dog vil Fremstillingen i nærværende Skrift kun tilfulde forstaaes af Den, der
                    ser det i dets Sammenhæng med de tidligere Dele af det Værk, hvoraf det er et
                    Led, altsaa som sidste Akt af et stort, historisk Drama. Planen for dette Værk
                    er udviklet i Indledningen til dets første Del, og er strengt bleven fastholdt
                    gjennem de sex Dele <note><bibl>Emigrantlitteraturen</bibl>. 2den Udg. S.
                        15.</note>.</p>

                <p> Hensigten var, som det siges i Værkets første Linjer: gjennem Studiet af visse
                    Hovedgrupper og og Hovedbevægelser i den europæiske Litteratur at give
                    Grundridset til en Psykologi af det 19de Aarhundredes første Halvdel. Aaret
                    1848, der betegner et historisk Vendepunkt og derved en foreløbig Afslutning,
                    var allerede der angivet som den Grænse, til hvilken det var Forfatterens Agt at
                        <pb n="571"/> følge Udviklingens Gang. De sex Litteraturgrupper, som efter
                    den oprindelige Plan er bievne fremstilte, er disse: den franske
                    Emigrantlitteratur, den tyske Romantik, den franske Reaktion, den engelske
                    Naturalisme, den franske Romantik og det unge Tyskland <note>Værkets anden Del
                        er helt omarbejdet paa Tysk; den tredje Del behøver en
                    Omarbejdelse.</note>.</p>

                <p> Forfatterens første Gjerning var at udsondre Hovedlitteraturerne i Aarhundredets
                    første Halvdel, dernæst at finde en Bevægelsernes Norm, en Begyndelse og et
                    Midtpunkt.</p>

                <p> Bevægelsens Norm fandtes i denne store Hovedrytme med Ebbe og Flod: den gradvise
                    Synken og Forsvinden af det foregaaende Aarhundredes Følelses- og Idéliv indtil
                    Autoritetstroens, Legitimitetens og Samfundsvedtægtens Triumf, saa
                    Frihedsideernes Tilbagevenden i nye, stedse højere stigende Bølger.
                    Udgangspunktet gav sig da af sig selv i den Gruppe af franske Værker, som blev
                    døbt Emigrantlitteratur, og hvis første epokegjørende Skrift bærer Aarstallet
                    1800. Midtpunktet var ligesaa utvivlsomt. Det var fra det litterære Synspunkt
                    Byrons Død, fra det politiske den græske Frihedskrig, i hvilken han fandt Døden.
                    Thi denne Dobbeltbegivenhed gjør Epoke i Fastlandets Aandsliv og Litteratur. Men
                    saa var ogsaa Slutningspunktet givet, den europæiske Revolution <pb n="572"/> i
                    1848. Og var Byrons Død Værkets Midtpunkt, saa maatte ogsaa den Gruppe af
                    engelsk Litteratur, i hvilken han hører hen, blive Værkets Hængsel, hvorom det
                    drejede sig. Saa stod det hele klart i store Omrids: den spirende Reaktion hos
                    Emigranterne, der dog er saa blandet med revolutionære Strømninger, den stigende
                    Reaktion i det romantiske Tyskland, den kulminerende, triumferende Reaktion
                    under Restaurationens første Aar i Frankrig, saa Omslaget i hvad der fik Navn af
                    Engelsk Naturalisme; dernæst Omslaget hos alle Frankrigs store Skribenter kort
                    før Julirevolutionen, deres Sammentræden til den romantiske Skole i Frankrig, og
                    endelig den Gruppe af tysk Litteratur, som udmunder i Martsbevægelsen 1848.</p>
                <lb/>
                <p> Hvad Kritik dette Værk i Danmark har fundet, har gjennemgaaende talt overlegent
                    og nedsættende om denne Plan. Forfatteren véd, at han nu, nitten Aar efter at
                    den blev lagt, ikke vilde kunde finde nogen anden og bedre. Man har med Rette,
                    men uden stort Opbud af Skarpsindighed, kunnet forklare, at saaledes grupperede
                    og i denne Følgeorden, saaledes kontrasterede og med disse Udhævninger eller
                    Afskygninger fremtræde Litteraturens Personligheder og Værker kun for en
                    personlig Betragtningsmaade, underkastede en personlig Behandling, og man har
                    med adskilligt mindre Ret Aar efter Aar uden synderligt Opbud af Opfindsom<pb
                        n="573"/> hed mindet om Prokrustes. Herpaa er Svaret, at upersonligt set er
                    et halvt Aarhundredes Litteratur kun et Chaos af hundredetusinder af Værker i et
                    stort Antal Sprog, og at den sande Prokrustes, der her har grupperet,
                    kontrasteret, stiliseret, udhævet og trængt tilbage, udstrakt og forkortet,
                    stillet i fuldt Lys, i Halvlys eller i Skygge, ikke er nogen anden end den Magt,
                    man ellers plejer at kalde Kunst.</p>
                <lb/>
                <p rend="center">Ende.</p>

            </div>
        </body>
    </text>
</TEI>
