<div>
    <meta charset="utf-8"/>
    <style> div.ud {color:red; <!-- margin-left: 20px; -->} span.ud {color:red;} .ind {color: blue;
        } </style>

    <div class="forbemaerkning">
        <h1>Forbemærkninger</h1>
        <h2>Generel</h2>
        <p>Georg Brandes’ tekster, ikke mindst <em>Hovedstrømninger</em>s seks bind, er levende
            størrelser, der ændrede sig fra udgave til udgave i kraft af forfatterens revisioner.
            Disse havde med stilistik og ortografi at gøre, men også med substansen. Forfatteren
            blev klogere og mere indlæst i sine emner, ligesom han fik nye æstetiske og ideologiske
            impulser.</p>
        <p>Dette variantapparat er selektivt, idet der er anlagt et kvantitativt defineret
            væsentlighedskriterium ved bedømmelsen af, hvilke varianter der skal medtages, nemlig: 2
            linjers ændret tekst i form af strygninger, tilføjelser eller omarbejdelser i forhold
            til førsteudgaven. Samme pragmatiske begreb om varians er lagt til grund i Jens Kr.
            Andersen og Chr. Jacksons »Georg Brandes: Emigrantlitteraturen« (<em>Danske
            Studier</em>, 1971) og i Per Dahls forarbejder til en bibliografi over Brandes’
            forfatterskab. Udpegningen af varianter er foretaget ved hjælp af både digitale
            kollationeringsværktøjer og analog kontrollæsning. Straks nedenfor i en indledende
            prosaredegørelse til hvert bind af <em>Hovedstrømninger</em>, er den varians, der falder
            uden for perspektivet, karakteriseret og eksemplificeret.</p>
        <p>Det, der sammenlignes, er i alle tilfælde 1. og 2. udgaven af de enkelte bind af
                <em>Hovedstrømninger</em>. I nogle tilfælde af udgivelseshistorien er der indimellem
            disse udgaver skudt en tysk udgave, som var det egentlige grundlag for revisionen. De
            tyske varianter er ikke medtaget i apparatet. For udgivelses- og oversættelseshistorien
            til de enkelte bind henvises til redegørelsen for Udgaveforhold. Her findes også i kort
            form en beskrivelse af de større ændringer, der forekommer i senere udgaver af de
            enkelte bind.</p>
        <h2>Specifik: Emigrantlitteraturen (1872 / 1877)</h2>
        <p>Tekst, tekst og atter tekst...</p>
    </div>

    <div class="text-variants-list">
        <div id="hs1_0001">
            <h1>Omarbejdelse</h1>
            <h2>Ny dedikation</h2>
            <p><span class="ud"><strong>Hr. Professor H. Brøchner</strong> tilegnes dette Skrift med
                    Taknemmelighed og Venskab</span> af <strong>Forfatteren</strong>. (1872:[3])</p>
            <p>
                <strong>></strong>
            </p>
            <p><span class="ind">Mindet om afdøde <strong>Professor H. Brøchner</strong> er
                    »Hovedstrømningerne« tilegnet</span> af <strong>Forfatteren</strong>.
                (1877:[3])</p>
        </div>

        <div id="hs1_0002">
            <h1>Omarbejdelse</h1>
            <h2>Nyt forord</h2>

            <p>FORORD</p>
            <div class="ud">
                <p>Disse Forelæsninger have vakt en ufortjent Opmærksomhed, som af deres Forfatter
                    kun kunde betragtes som smigrende og kjærkommen, ifald de ikke samtidigt i
                    adskillige Kredse havde fremkaldt en mindst ligesaa ufortjent Uvillie, under
                    hvis Tryk det ikke er let at arbeide i et saa lille Samfund som vort. For at
                    fjerne hvad der i denne Uvillie skriver sig fra Misforstaaelser, fra
                    Fordreielser og Overdrivelser, forsætlige og uforsætlige, har jeg mod min
                    tidligere Bestemmelse besluttet mig til at udgive disse Forelæsninger saa
                    hurtigt efter at de ere holdte, for idetmindste ikke at blive ilde omtalt for
                    hvad jeg ingensinde hverken har sagt eller ment.</p>
            </div>
            <p><strong>G. B.</strong> (1871:[5])</p>
            <!-- bør højrestilles -->
            <p>
                <strong>></strong>
            </p>
            <p>FORORD <span class="ind">til anden Udgave</span></p>
            <div class="ind">
                <p>1 Forordet til den første Udgave af dette »Hovedstrømningernes« første Bind
                    meddelte Forfatteren, hvilke Aarsager der havde bevæget ham til mod sin
                    oprindelige Bestemmelse at udgive Skriftet strax efter at de Forelæsninger, det
                    gjengav, vare blevne holdte. Det var det Røre, som hine Forelæsninger havde
                    fremkaldt, der foranledigede ham til mod sit Ønske at forelægge Læseverdenen et
                    Udkast, hvis Ufuldkommenheder han kjendte. »Emigrantlitteraturen« var ikke blot
                    Forfatterens første Forsøg paa at forme en naturlig Litteraturgruppe og
                    fremstille den i dens indre Sammenhæng, men det var tillige kun det første
                    Afsnit af et omfangsrigt Arbeide, hvis Omrids endnu ikke existerede udenfor
                    Forfatterens Hoved og hvis Deles indbyrdes Størrelsesforhold han dengang kun med
                    Vanskelighed kunde overskue. Selve Planen var tilmed enestaaende i sin Art og
                    ikke hidtil forsøgt. Ganske vist var i det sidste Tiaar i Frankrig et helt Lands
                    og i Tydskland et helt Aarhundredes Litteraturhistorie blevet skrevet efter
                    lignende Principer som hans; men det var nyt at forfølge Udviklingsgangen
                    successivt fra Land til Land gjennem en lang Række af sprogligt forskjellige og
                    dog hinanden fortsættende Grupper.</p>
                <p>De Ord, hvormed Indledningen i første Udgave begyndte, viste, at Forfatteren var
                    sig Vanskeligheden af sin Opgave og sine Kræfters Begrændsning fuldt bevidst.
                    Han udtalte her selv, at han »medbragte alle Uerfarenhedens Mangler«, at hans
                    Evner og Kundskaber vare »lige ufuldkomne«, og han kunde kun opveie denne
                    Tilstaaelse med det Haab, at hvad der herved kunde støde, vilde blive rettet ved
                    Tid og Øvelse. Alene for sin Grundanskuelse ønskede han da (som nu) ingen
                    Overbærenhed. »Jeg anseer det, sagde han, for en Pligt og for en Ære at hylde de
                    Principer, til hvilke jeg bekjender mig. Troen paa den frie Forsknings Ret og
                    den frie Tankes endelige Seir.«</p>
                <p>Idet han nu for anden Gang har forberedt dette første Afsnit af sit Skrift til
                    Trykken, har han følt, at de henrundne Aar have givet ham idetmindste Noget af
                    den større Selvstændighed og større Øvelse, han havde haabet af Tiden, og han
                    har ikke skyet den Umage at gjennemgaae og prøve sit Skrift paany for, saavidt
                    det var ham muligt, at omforme det efter den forøgede Indsigt uden dog at berøve
                    det dets oprindelige Præg. Han har med det nu for to Trediedeles Vedkommende
                    udførte Arbeide for Øie stræbt at fjerne, hvad der i dette første Afsnit var
                    Helheden mindre strengt vedkommende, at tilføie hvad der fattedes og at fremhæve
                    Hovedlinierne og deres Bevægelse gjennem denne første Del og Skriftet som
                    Helhed. Et Fodstykkes Værd beroer jo ikke paa, hvor stærkt det er ornamenteret,
                    men paa dets Evne til at smelte sammen med og fremhæve den Skikkelse, det bærer.
                    Forfatterens Formaal med Omarbeidelsen har været at give dette Fodstykke til det
                    Billede, han vilde opstille af en Tidsalders Fysiognomi, en fastere Holdning og
                    et kraftigere Præg.</p>
                <p>Sommeren 1877</p>
            </div>
            <p><strong>G. B.</strong> (1877:[5]-7)</p>
            <!-- bør højrestilles -->

        </div>

        <div id="hs1_0003">
            <h1>Omarbejdelse</h1>
            <h2>Ny indledning til indledningen</h2>
            <div class="ud">
                <p>Idet jeg begynder denne Række af Foredrag, føler jeg en Trang til at anmode om
                    Deres Overbærenhed. Det er første Gang jeg taler fra dette Sted, og jeg
                    medbringer alle Uerfarenhedens Mangler. Mine Evner og mine Kundskaber ere lige
                    ufuldkomne. Meget af hvad der herved kan støde Dem vil, tænker jeg, blive rettet
                    ved Tid og Øvelse. Med Hensyn derimod til mine Grundanskuelser, mine ledende
                    Principer og Ideer forlanger jeg ingen Overbærenhed som helst. Hvad der i denne
                    Henseende maatte støde Dem, vil ikke blive forandret. Jeg anseer det for en
                    Pligt og for en Ære at hylde de Principer, til hvilke jeg bekjender mig, Troen
                    paa den frie Forsknings Ret og paa den frie Tankes endelige Seir. Efter disse
                    faa Ord, sagte eengang for alle, udbeder jeg mig Deres Opmærksomhed for hvad jeg
                    har at sige.</p>
            </div>
            <p>Den centrale Gjenstand […] (1872:[7])</p>

            <p>
                <strong>></strong>
            </p>
            <div class="ind">
                <p>Min Hensigt med det Værk, jeg her begynder, er den; gjennem Studiet af visse
                    Hovedgrupper og Hovedbevægelser i den europæiske Litteratur at give Grundridset
                    til en Psychologi af det 19de Aarhundredes første Halvdel. Aaret 1848, der
                    betegner et europæisk Uveir, et historisk Vendepunkt og derved en foreløbig
                    Afslutning, er den Grændse, til hvilken det er min Agt at følge Udviklingens
                    Gang. Tidsrummet fra Aarhundredets Begyndelse til dets Midte frembyder Billedet
                    af mange spredte og hinanden tilsyneladende uvedkommende litterære Bestræbelser
                    og Fænomener. Men den, der fæster Øiet paa Hovedstrømningerne i Litteraturen
                    opdager, at Bevægelserne lade sig føre tilbage til een stor Hovedrytme med dens
                    Ebbe og Flod: den gradvise Synken og Forsvinden af det foregaaende Aarhundredes
                    Følelses- og Ideeliv og Fremskridtsidéernes Tilbagevenden i nye, stedse høiere
                    stigende Bølger.</p>
            </div>
            <p>Den centrale Gjenstand […] (1877:[9])</p>
        </div>

        <div id="hs1_0004">
            <h1>Omarbejdelse</h1>
            <h2>Om unge tyske jødiske forfattere</h2>
            <p>[…] Frihedsbevægelsens Fører. <span class="ud">De vigtigste af disse unge Forfattere
                    ere som Heine, Börne og senere Auerbach af jødisk Afstamning</span>.</p>
            <p>Jeg troer […] (1872:14)</p>

            <p>
                <strong>></strong>
            </p>

            <p>[… ] Frihedsbevægelsens Fører. <span class="ind">Det unge Tydsklands Forfattere,
                    blandt hvilke de vigtigste som Heine og Börne ere af jødisk Afstamning,
                    forberede ligesom de samtidige franske Skribenter Katastrofen af
                1848</span>.</p>
            <p>Jeg troer […] (1877:16)</p>
        </div>

        <div id="hs1_0005">
            <h1>Omarbejdelse</h1>
            <h2>Om store historiske begivenheders påvirkning af dansk litteratur</h2>
            <p>[…] nye Skoler, <span class="ud">som bringer et helt Kuld af Forfattere til at slaae
                    om og træde i Oppositionens Tjeneste, efterlader sig næsten intet andet</span>
                Spor i Danmarks […] (1872:23)</p>

            <p>
                <strong>></strong>
            </p>

            <p>nye Skoler, <span class="ind">foranlediger vel hos os adskillige smukke Digte, men
                    efterlader sig dog neppe noget dybere</span> Spor i Danmarks […] (1877:25)</p>
        </div>

        <div id="hs1_0006">
            <h1>Omarbejdelse</h1>
            <h2>Om forskellen på danske og internationale forfatteres ophav</h2>
            <p>[…] den stiveste Orthodoxi. - <span class="ud">Ifald</span> man tænkte sig […]
                (1872:24)</p>

            <p>
                <strong>></strong>
            </p>

            <p>den stiveste Orthodoxi. - <span class="ind">En af Aarsagerne til dette Fænomen maa
                    sikkert søges i Beskaffenheden af den Samfundsklasse, som i dette Aarlmndrede
                    har frembragt ikke blot vor skjønne men ogsaa for en stor Del vor videnskabelige
                    Litteratur. Medens Frankrigs og Englands Litteraturer for en stor Del ere
                    udarbeidede af uafhængige, tildels høitstillede Mænd med frit Blik og vid
                    Synskreds, og medens den tydske Litteratur trods sit Professorpræg har
                    Charakteren af den aandelige Uafhængighed, som under Tydskernes politiske
                    Ufrihed var Naturens dyrebareste Gode, er vor nyere Litteratur for en aldeles
                    overveiende Del frembragt af smaa Embedsmænd eller dog Mænd med en ufri
                    Embedsskoledannelse. Medens den franske og engelske Adel, de store
                    Godsbesiddere, de store Politikere have leveret betydningsfulde Bidrag til disse
                    Landes Bogverden og medens deres egentlige Litteratorer ofte have levet fjernt
                    fra det regulære borgerlige Liv som Reisende eller Zigeunere, har vor Adel, den
                    gamle danske som den senere, ingen Rolle spillet i vor nyere Litteratur, den
                    mere velhavende Borgerstand ikke heller, et Par Zigeunerexistentser heller ingen
                    Betydning havt, og det er fra Universitetet i Kjøbenhavn og Præstegaardene paa
                    Landet, at vor Litteratur som vor Cultur er gaaet ud. Et aldeles
                    uforholdsmæssigt Antal af de toneangivende Mænd have været Præster, Præstesønner
                    eller theologiske Candidater. Ja saa stærk har den theologiske Indflydelse
                    været, at ifald</span> man tænkte sig […] (1877:26-27)</p>
        </div>

        <div id="hs1_0007">
            <h1>Tilføjelse</h1>
            <h2>Om frihed og konstitution</h2>
            <p>[…] Determinisme og Afsindighed; <span class="ind">man skrev nye politiske om Frihed
                    og Constitution og beviste at et Land havde en Constitution ogsaa uden
                    constitutionel Regjeringsform, sand Frihed ogsaa uden formulerede
                    Friheder;</span> men man opnaaede […] (1872:27 / 1877:30)</p>
        </div>

        <!-- SLUT INDLEDNING -->
        <!-- BEGYND: Indledning til Emigrantlitteraturen (ingen overskrift i hverken 1./2.-udg. -->

        <div id="hs1_0008">
            <h1>Omarbejdelse</h1>
            <h2>Ny kapitelindledning</h2>
            <p><span class="ud">Det var Franskmændene, som ved det 18de Aarhundredes Slutning
                    revolutionerede de politiske Tilstande og Sæderne. Det var Tydskerne, som
                    reformerede de litterære Ideer. Frankrig har fra Arilds Tid af</span> frembudt
                Modsætningen af at være […] (1872:31)</p>

            <p>
                <strong>></strong>
            </p>

            <div class="ind">
                <p>Overgangen fra det 18de til det 19de Aarhundrede skete i Frankrig under gjentagne
                    sociale og politiske Explosioner af forhen useet Omfang og Kraft. Den nye Sæd,
                    som Revolutionens store Tanker og store Begivenheder havde udsaaet, fik
                    imidlertid ikke strax nogen Væxt i Litteraturen. Den kunde ikke skyde op. Thi
                    med kort Mellemrum gik to Gange et al individuel Frihed tilintetgjørende Tyranni
                    som en Tromle over Frankrig: først Conventets saa Keiserdømmets Dictatur. Den
                    første Terrorisme skræmmede, guillotinerede, landsforviste Enhver, hvis
                    politiske Farve ikke paa det Nøieste stemmede overens med den herskende
                    Folkeaands netop da regjerende Afskygning - Aristokratiet, Kongehuset,
                    Geistligheden, Girondinerne knustes under Tromlen - og man tyede til de stille
                    Villaer i Schweiz eller til de ensomme Stepper i Nordamerika for at undgaae den
                    Skjæbne, som havde ramt Ens Nærmeste og truede En selv. Den anden Terrorisme
                    knuste, forjog, chikanerede, fængslede, skjød, landsforviste Alt, hvad der ikke
                    anderledes lod sig bringe til Taushed (en Taushed som kun Leveraab for Keiseren
                    turde afbryde) og Legitimister og Republikanere, Constitutionelle og Liberale,
                    Filosofer og Digtere knustes under den nivellerende Tromle, hvis de ikke
                    foretrak, spredte og sprængte til alle Sider, at søge sig et Tilflugtssted
                    udenfor Keiserdømmet, hvad ikke var let, thi det fulgte dem i Hælene, saa
                    hurtigt udvidede det sig, det slugte Italien og Tydskland i store Mundfuld,
                    intetsteds var man sikker paa ikke at blive overrasket af dets Armeer, det
                    indhentede de Flygtende selv i Moskwa.</p>
                <p>Under begge disse to store Tyrannier var det alene udenfor Paris, paa ensomme
                    Steder i Provindserne eller paa Landet, hvor Beboeren da holdt sig saa stille
                    som en Afdød, eller hyppigere udenfor Frankrigs Grændser, i Schweiz, i
                    Nordamerika, i Tydskland og England, at der af Franske blev arbeidet litterært.
                    Thi kun der kunde de selvstændige Aander blandt Franskmændene existere, og kun
                    af selvstændige Aander grundlægges og fremmes en Litteratur. Den første franske
                    Litteraturgruppe i dette Aarhundrede, der grundlægges paa saa mange spredte
                    Punkter, har da til fælles Grrundtræk det, at den er oppositionel. Meningen
                    hermed er ikke den, at Skribenterne ere enige om visse Grundprinciper - de ere
                    ofte i høi Grad uenige indbyrdes - men Hadet til Terrorismens og til Napoleons
                    Reguleringsbestræbeiser forener dem alle. Hvad de end oprindeligt ere og hvad de
                    end senere udvikle sig til under Restaurationen, til litterære Reformatorer,
                    reactionære Legitimister eller liberal Opposition: saa have de ved
                    Aarhundredeskiftet som Modstandere af det Herskende og Givne et første fælles
                    Præg. Og hertil kommer som det næste afgjørende Træk deres fælles vanskelige
                    Stilling som Arvetagere efter det 18de Aarhundrede, der netop senest havde
                    testamenteret dem Keiserdømmet, hvorimod de protestere; enkelte af dem vilde
                    helst helt gaae fra Arv og Gjæld, andre ville overtage Arven, hvis de kunde
                    tilegne sig den uden Skylden. Alle føle de, at det nye Aarhundredes aandelige
                    Bevægelse maa skee ud fra andre Forudsætninger end dem, hvorpaa det gamle har
                    bygget. Da Fløidørene for det 19de Aarhundrede aabnes, staae de alle med
                    speidende Blikke og stirre derind, de ane det Nyes Konturer, troe at skimte dem
                    og alt efter deres Evner og Ønsker former det Kommende sig for dem og tolkes
                    dets Væsen af dem. Saaledes faae de i Forening et Præg af at være noget
                    Indvarslende, noget Indledende, Bringere og Bærere af en ny Tids Aand.</p>
            </div>
            <p><span class="ind">Der var et videre Felt for litterære Fornyelsesforsøg i Frankrig
                    end i noget andet europæisk Hovedland. Thi det forrige Aarhundredes Litteratur
                    var der udmundet i Formalisme. Salondannelsen og den akademiske Dannelse i
                    Forening havde snørt den i visse, engang givne, stive og magre Former. Den var
                    indsnevret i den saakaldte gode Smags Jerncorset. Frankrig har længe</span>
                frembudt Modsætningen af at være […] (1877:35-38)</p>
        </div>

        <div id="hs1_0009">
            <h1>Omarbejdelse</h1>
            <h2>Om fransk poesi og politik</h2>
            <p>Man havde <span class="ud">i Frankrig styrtet Regjeringen, hængt og forvist de ilde
                    sete Aristokrater, indført Republiken, ført Krig med Europa, afskaffet
                    Christendommen, indført Dyrkelsen af et høieste Væsen, afsat og indsat en halv
                    Snes Fyrster, før man faldt paa at ville Alexandrinerverset tillivs, før man
                    vovede at røre ved Corneille’s og Boileau’s Autoritet eller tvivle paa, at
                    Overholdelsen af de tre Enheder i Dramet var absolut nødvendig for at redde
                    Smagen. Voltaire, der ikke har Respect for Meget mellem Himmel og Jord,
                    respecterer Alexandrinerne. Han</span> vender op og ned […] (1872:31-32)</p>
            <p>
                <strong>></strong>
            </p>
            <p>Man havde <span class="ind">indført Republiken og afskaffet Christendommen før man
                    faldt paa at røre ved Boileau's Autoritet. Voltaire, der</span> vender op og ned
                […] (1877:38)</p>
        </div>

        <div id="hs1_0010">
            <h1>Omarbejdelse</h1>
            <h2>Om Voltaire</h2>
            <p>[…] bedste Støtte den <span class="ud">før ham havde været: Kongemagten og Kirken,
                    han udelukker i flere af sine Sørgespil Kjærligheden, som hidtil var anseet for
                    Hovedsagen i en ret Tragoedie, han efterligner den af hans Landsmænd ringeagtede
                    Shakspeare, men han vover ikke at berøve Verset en Fod, at forandre det Ringeste
                    i den overleverede Rimstilling eller at lade Handlingen vare mere end fire og
                    tyve Timer eller lade Begivenheden foregaae paa to forskjelligt benævnte Steder
                    i et og samme Stykke. Det koster ham mindre Overvindelse at slaae Kongerne
                    Scepteret af Haanden og Præsterne Masken fra Ansigtet end at respectere den
                    traditionelle Dolk i Melpomenes Haand og den traditionelle Maske for hendes
                    Ansigt</span>.</p>
            <p>Det blev et andet […] (1872:32)</p>
            <p>
                <strong>></strong>
            </p>
            <p>[… ] bedste Støtte den <span class="ind">havde været. Enevoldsmagten og Kirken, vover
                    ikke at lade Handlingen vare mere end 24 Timer eller lade Begivenheden foregaae
                    paa to forskjelligt benævnte Steder i et og samme Stykke. Han, som ikke har
                    Respect for meget imellem Himmel og Jord, respecterer Alexandrinerversets
                    ensformige Cæsur</span>.</p>
            <p>Det blev et andet […] (1877:38)</p>
        </div>

        <div id="hs1_0011">
            <h1>Omarbejdelse</h1>
            <h2>Om franskmænds opfattelse af tyskere</h2>
            <p>[…] Consonanter, som <span class="ud">reformerede Litteratur og Poesi. Det var
                    Datidens Tydskere, de skikkelige Folk, om hvilke man i Frankrig neppe vidste
                    mere, end at de drak deres Øl, røg deres Pibe og spiste deres Surkaal i
                    Kakkelovnskrogen, at de fredelig lode sig plage af en Snes stupide Smaatyranner,
                    at de uden nogensomhelst urimelig Lighedsiver i dybeste Ærbødighed gave deres
                    Foresatte Titler som »Rath« og »Graf« etc., at de kun førte Krig for at faae
                    Bank, at de ellers levede patriarchalsk med deres Ægtehalvdele, der som sande
                    Rugemaskiner stedse frembragte Børn i stadig Tilbedelse af Frembringeren, dem
                    var det</span>, som i Ideernes Verden […] (1872:32-33)</p>
            <p>
                <strong>></strong>
            </p>
            <p>[…] Consonanter, som <span class="ind">medens Franskmændene revolutionerede de
                    politiske Tilstande og Sæderne reformerede Litteraturen og skabte en ny Poesi.
                    Det var Datidens Tydskere, om hvilke man i Frankrig neppe vidste mere, end at de
                    i dyb og partriarclialsk Underkastelse under Smaafyrster og Foresatte drak deres
                    Ø1, røg deres Pibe og spiste deres Surkaal i Kakkelovnskrogen</span>, som i
                Ideernes Verden […] (1877:38-39)</p>
        </div>

        <div id="hs1_0012">
            <h1>Omarbejdelse</h1>
            <h2>Om tyskernes store kulturelle indsats</h2>
            <p>[…] paa Jorden<span class="ud">, idet de skjænkede Verden en ny Metaphysik, saa dyb
                    og saa rig, som den ikke var seet siden Aristoteles’s og Nyplatonikernes Tider,
                    en ny Poesi, den skjønneste, siden Shakespeares Tid, og dem var det, som
                    grundlagde en ny Behandling af Historien, Mythologien og Poesien; thi hos
                    dem</span> havde intet Andet […] (1872:33)</p>
            <p>
                <strong>></strong>
            </p>
            <p>[…] paa Jorden<span class="ind">. Af alle Europas Folk havde intet i det 18de
                    Aarhundrede havt sin litterære Blomstringsperiode undtagen det tydske:
                    Aarhundredets sidste Halvdel havde jo indbefattet Poesiens rige Udvikling fra
                    Lessing til Goethe og Metafysikens kraftige Udfoldning fra Kant til Schelling.
                    Thi i Tydskland</span> havde intet Andet […] (1877:39)</p>
        </div>

        <div id="hs1_0013">
            <h1>Omarbejdelse</h1>
            <h2>Om den franske emigrantlitteratur</h2>
            <p>[…] intelligente franske Emigranter <span class="ud">udbredte da en ny Aand sig over
                    Frankrig, og heri ligger det, at det nye Aarhundredes Litteratur i dette Land
                    begynder som <em>Emigrantlitteratur</em>.</span></p>
            <p><span class="ud">Emigranten er</span> efter sit Væsen oppositionel […] (1872:34)</p>

            <p>
                <strong>></strong>
            </p>

            <p>[…] intelligente franske Emigranter <span class="ind">udbredtes da Kundskab til
                    fremmede Landes Natur og Cultur i Frankrig, og heri ligger det, at naar man
                    søger en fælles Benævnelse for den franske Litteraturs nu opdukkende Fænomener,
                    finder man neppe nogen bedre end den, jeg herved forsøger paa at fastslaae:
                        <em>Emigrantlitteraturen</em>.</span></p>
            <p><span class="ind">Dette Navn maa dog ikke tages for mere end hvad det er: et Navn;
                    thi det vilde være urimeligt ikke hertil at henføre enkelte aldeles beslægtede
                    Skrifter af Forfattere, som have levet udenfor Paris eller dog udenfor Frankrig
                    uden dog at emigrere, og paa den anden Side høre enkelte af Emigranter
                    forfattede Værker efter deres hele Aand ikke til denne fornyende og befrugtende
                    litterære Bevægelse men til den reactionære Restaurationslitteratur. Ligefuldt
                    passer Navnet godt for den første Aarhundredet indvarslende Gruppe af franske
                    Bøger. Emigranten er, som alt antydet,</span> efter sit Væsen oppositionel […]
                (1877:40)</p>
        </div>

        <div id="hs1_0014">
            <h1>Omarbejdelse</h1>
            <h2>Om den franske emigrantlitteratur</h2>
            <p>[…] Aarhundredes Litteratur, <span class="ud">dens Overdrivelser og dens Udskeielser,
                    men ligefuldt er der i Frembringelserne en Understrøm, som fortsætter
                    Hovedstrømningen fra det 18de Aarhundrede; saaledes overalt: hos
                    Chateaubriand</span>, hos Sénancour […] (1872:34)</p>

            <p>
                <strong>></strong>
            </p>

            <p>Aarhundredes Litteratur,<span class="ind"> mod dens tørre Rationalisme, dens
                    Banlysning af Drømme- og Følelseslivet, dens Uforstand overfor det Historiske,
                    dens Overseen af de berettigede nationale Eiendommeligheder, dens farveløse Syn
                    paa Naturen, dens Feilsyn paa Religionerne som bevidste Bedrag, men ligefuldt er
                    der i Frembringelserne uundgaaeligt en Understrøm som fortsætter
                    Hovedstrømningen fra det 18de Aarhundrede: Skribenterne fortsætte alle
                    Befrielseskrigen mod stivnet Tradition, enkelte alene paa det poetiske andre paa
                    samtlige Aandens Omraader, de ere alle vovende Naturer, Opdageraander, og Ordet
                    Frihed har for Ingen af dem endnu tabt sin elektriserende Klang. Selv
                    Chateaubriand, som politisk og religiøst danner Gruppens yderste Høire og som
                    med en Part af sine Skrifter tilhører den egentlige Reaction, betegner bestandig
                    »Frihed og Ære« som sin Devise og kan derfor ogsaa ende som politisk
                    oppositionel. Dobbeltstrømningen spores overalt: hos ham</span>, hos Sénancour
                […] (1877:41)</p>
        </div>

        <div id="hs1_0015">
            <h1>Omarbejdelse</h1>
            <h2>Om Rousseau</h2>
            <p>[…] foregaaende Aarhundrede. <span class="ud">Men der er jo blandt det 18de
                    Aarhundredes Forfattere en, der i Storhed næsten er Voltaire lig og hvis
                    Virksomhed strækker sig langt ud over hans egen Levealder; ham er det, som
                    inspirerer Emigrantlitteraturen og til hvem den trods al udenlandsk Paavirkning
                    paa ethvert Punkt lader sig føre tilbage,</span> og forsaavidt den nedstammer
                […] (1872:35)</p>

            <p>
                <strong>></strong>
            </p>

            <p>[…] foregaaende Aarhundrede. <span class="ind">Selv de iblandt dem, der i Aandsanlæg
                    ere nær beslægtede med ham, reagere nødtvungent, det vil sige: tvungne af
                    Tidsaanden imod ham, som Constant i sin Bog »Om Religionen.« Men der er jo
                    blandt det 18de Aarhundredes Forfattere en, der stod som Rival overfor Voltaire,
                    og der i Storhed næsten er ham lig, hvis Værker fremdeles i langt høiere Grad
                    end hans pege ud over den Tidsalder, i hvilken de saae Lyset; ham er det, som
                    paa mange Punkter inspirerer Emigrantlitteraturen</span> og forsaavidt den
                nedstammer […] (1877:42)</p>
        </div>

        <div id="hs1_0016">
            <h1>Omarbejdelse</h1>
            <h2>Om Rousseau</h2>
            <p>[…] Rousseau vise i <span class="ud">Virkeligheden næsten alle det 19de Aarhundredes
                    store litterære Bevægelser tilbage. Fra ham udgaae i Tydskland Herder, Kant,
                    Fichte, Jacobi, Goethe, Jean Paul, Schiller og Tieck, i Frankrig Saint-Pierre,
                    Robespierre, Chateaubriand, Mme de Staël, Diderot og George Sand; fra ham
                    udgaaer i England En, hvis Navn tæller som Hundredes:</span> Byron. Medens
                Voltaire […] (1872:35)</p>

            <p>
                <strong>></strong>
            </p>

            <p>[…] Rousseau vise i <span class="ind">en overraskende Grad det 19de Aarhundredes
                    store litterære Bevægelser i alle Hovedlandene tilbage. Fra ham vare allerede i
                    det forrige Seculum i Frankrig saa forskjelligartede Aander som Saint-Pierre,
                    Diderot og Robespierre udgaaede, i Tydskland saa fremragende Genier og Talenter
                    som Herder, Kant, Fichte, Jacobi, Goethe, Schiller og Jean Paul; i den nu
                    oprindende Tidsalder paavirker han bl. A. i Frankrig Chateaubriand, Mme de Staël
                    og senere George Sand, i Tydskland Tieck, i England</span> Byron. Medens
                Voltaire […] (1877:42-43)</p>
        </div>

        <div id="hs1_0017">
            <h1>Omarbejdelse</h1>
            <h2>Om Rousseau og Voltaire</h2>
            <p>[…] store Mænd <span class="ud">behersket Eftertiden. Voltaire afgav ved
                    Aarhundredets Begyndelse Scepteret til Rousseau, saa indtraf efter 1848 en
                    Periode, i hvilken Voltaire paany har fravristet Rousseau Herredømmet over
                    Sjælene, i Frankrig idetmindste, og i</span> dette Lands […] (1872:35-36)</p>

            <p>
                <strong>></strong>
            </p>

            <p>[…] store Mænd <span class="ind">paavirket Eftertiden. Voltaire afgav ved forrige
                    Aarhundredes Slutning Scepteret til Rousseau; et halvhundrede Aar efter kommer
                    hans Navn paany til Ære i Frankrig, og i enkelte af</span> dette Lands […]
                (1877:43)</p>
        </div>

        <!-- SLUT: Indledning til Emigrantlitteraturen (ingen overskrift i hverken 1./2.-udg. -->

        <div id="hs1_0018">
            <h1>Tilføjelse</h1>
            <h2>En række enkeltstående sætninger eller dele af sætninger fra 1.-udgavens kapitel V
                og VII er indarbejdet i tilføjelsen.</h2>
            <div class="ind">
                <p>I.</p>
                <p>Aaret 1800 bragte det første Digterværk, som bærer den nye Tidsalders poetiske
                    Præg. Dets Omfang var lille, men dets Betydning stor og Indtrykket mægtigt.
                    »Atala« vakte en Opsigt og gjorde en Lykke, som siden »Paul et Virginie« udkom,
                    ikke havde været nogen fransk Digtning forundt. Det var en Novelle fra
                    Nordamerikas Heder og vildsomme Skove, den havde en stærk, besynderlig Aroma af
                    den uberørte Jordbund, paa hvilken Ideen til den var opstaaet, den havde en
                    fremmed Naturs glødende Farver og en endnu heftigere Glød i Lidenskabens Udbrud.
                    Fortællingen gav et Billede af de vilde Indianeres Liv som Baggrund for
                    Udmalingen af en tilbagetrængt men netop derved overvældende og dræbende
                    Elskovslidenskab. Det Hele fremhævet ved en Fernis af katholsk Religiøsitet.</p>
                <p>Denne Historie om en ung Christen Indianerpiges Kjærlighed og Død blev saa
                    populær, at dens Hovedpersoner snart efter paa colorerede Træsnit bedækkede de
                    franske Værtshuses Vægge, og at Voxdukker af dem solgtes paa Paris'es Quai'er
                    som man ellers i katholske Lande sælger Voxbilleder af Madonna og Christus. Paa
                    et af Forstadstheatrene optraadte Heltinden costumeret som Vild med Hanefjær i
                    Haaret, og Variétéstheatret gav en Farce, i hvilken en Skoledreng og en
                    Skolepige, som løb bort for at gifte sig sammen, kun snakkede om Krokodiller,
                    Storke og Urskove i »Atala's« Stil. Der udkom en Parodi, betitlet «Ah! là! là!«,
                    i hvilken Novellens lange pragtfulde Beskrivelse af Missisippiflodens Bredder
                    var erstattet af en ligesaa vidtløftigt detailleret Beskrivelse af en
                    Kartoffelmark: saa paafaldende syntes det da, at en Forfatter vilde spilde nogle
                    Sider paa Naturomgivelserne. Men medens Parodier, Drillerier og Karikaturer
                    saaledes regnede ned over Digteren, var han ikke derfor at beklage; thi slige
                    Ting ere Navnkundighedens Symptomer, og med eet Slag var han fra en Ubekjendt
                    bleven en Berømthed af første Rang. Hans Navn var paa Alles Læber, og det lød
                    François René de Chateaubriand.</p>
                <p>Han var født som det yngste af ti Børn i et gammeladeligt Hus i St. Malo i
                    Bretagne. Faderen var streng og tør, uselskabelig og taus, havde kun een
                    Lidenskab, sit Adelshovmod. Moderen var lille og styg, urolig og misfornøiet,
                    men i høi Grad devot, Kirkegængerske og Præstebeskytterinde. Sønnen arvede en
                    Blanding af begges Natur.</p>
                <p>Haardt opdraget i et Hjem, hvor efter hans eget Udtryk Faderen var Tyendets
                    Skræk, Moderen dets Svøbe, voxede han op indesluttet og sky, tidligt fortrolig
                    med Havets Bølgegang og Blæstens Musik, men aldrig forsonet med Hjemmets Uhygge
                    og Kulde, et stædigt, melancholsk og overspændt Barn. Den ham i Alder nærmeste
                    Søster Lucile, der følte sig tilsidesat som han, blev hans eneste Ven, hans
                    eneste Fortrolige; hun var som han en syg og lidenskabelig Sjæl, Aar for Aar
                    mere tilbøielig til Rousseau's Mani at antage Alt for sammensvoret mod hende og
                    ansee sig for forfulgt af Alle; i sin Barndom tyede hun til Broderen, senere til
                    Religionen som Beskytter mod disse Farer og Trængsler. Hun var først som
                    Broderen uskjøn og sky, blev senere meget smuk, bleg med mørke Haar, skjøn som
                    en Dødens Engel; hun tilbragte en stor Del af sit Liv i Klostre, var
                    lidenskabelig i sin Søsterkjærlighed og lidenskabelig katholsk. Hun havde
                    poetiske Anlæg og synes saavel i Skyhed som i Exaltation at have været Broderens
                    kvindelige Sidestykke. En anden Søster Julie, der i sin Ungdom levede
                    udelukkende som Verdensdame, endte som Hellig i religiøs Askese, saa at
                    Retningen mod Katholicismen synes at have ligget den hele Slægt i Blodet.</p>
                <p>Den stærke Tvang, hvori den unge Chateaubriand holdtes, avlede hos ham en vild
                    Trang til at være fri og sin egen Herre; den bestandige Opsigt, hvorunder han
                    sukkede, avlede en altbeherskende Drift til menneskesky Ensomhed. Ilede han ene
                    ned ad Fædreneslottets Trapper eller gik han med sin Bøsse ensom paa Jagt, følte
                    han alle Lidenskaber koge og bruse i sit Indre under vild Henrykkelse over
                    uforstyrret at kunne drømme og længes. Ulykkelig som han i Andres Selskab følte
                    sig, beruste han sig naar han var ene i Drømme om Lykke, ærgjærrige Drømme,
                    Digterdrømme. I halvt aandige, halvt sandselige Drømmerier og Længsler formede
                    han sig da Billedet af en overmenneskeligt deilig Kvinde, en ung Dronning,
                    prydet med Diamanter og Blomster, hvem han elskede og af hvem han blev elsket i
                    Neapels eller Siciliens duftende Maaneskinsnætter. Og naar han da vaagnede af
                    disse Drømme og gjenfandt sig selv som den lille ubetydelige Bretagner han var,
                    keitet, uberømt, fattig og maaskee talentløs, da fortvivlede han. Misforholdet
                    mellem hvad han attraaede og hvad han var, trykkede ham til Jorden.</p>
                <p>Han var først bestemt til Søofficier, men en uovervindelig Afsky for Disciplinen
                    kom ham her i Veien, saa bestemtes han til den geistlige Stand, men Følgen af
                    hans Uskikkethed til et Forsagelsens Liv bragte ham til at springe tilbage
                    herfra. I sit dybe Mismod foretog han et Selvmordsattentat. Endelig blev han ved
                    et Familiemagtsprog, der gjorde Ende paa Uvisheden, Underlieutenant og fandt sig
                    ret vel heri; som Medlem af en høitanseet Slægt blev han indført ved Hoffet,
                    forestillet for Ludvig d. 16de og saae de sidste Glimt af Kongemagtens gamle
                    Pragt og Ceremoniel. To Aar efter brød Revolutionen ud og i 1790 blev Adelen
                    afskaffet. Han tog sin Afsked som Officier og da ingen Opgaver viste sig for ham
                    i Fædrelandet under den nye Tingenes Orden eller Uorden, besluttede han selv at
                    bane sig en Vei og fattede den fantastiske Plan at reise til Amerika for at
                    opdage Nordvestpassagen. Det behøver ikke at siges, at han uden Kundskaber i den
                    Retning, uden Forbindelser og pengeløs som han var, meget hurtigt saae sig
                    nødsaget til at lade dette Paafund fare. Men fandt han ikke Nordvestpassagen,
                    saa fandt han en anden Menneskerace, nye Forhold og en ny Natur. Meget tidligt
                    havde han efter Læsning af Rousseau tumlet med den Tanke at skrive
                    »Naturmenneskets Epos«, en Skildring af de Vildes Sæder, som han ikke kjendte
                    Noget til. Nu stod han paa deres Grund og Jord. Vare de end ikke ganske saa
                    uberørte af Civilisationen, som han havde tænkt sig dem, saa var det ham dog
                    ikke vanskeligt ved Hjælp af Fantasi at reconstruere sig deres oprindelige
                    Tilstand. Det første Indtryk, han modtog, var unegteligt barokt. Da han paa
                    Veien fra Albany til Niagara med sin Fører for første Gang kom ind i Skove, som
                    aldrig vare blevne huggede, blev han grebet af en Art Glædesrus over sin
                    Uafhængighed omtrent som den, han i sin tidligste Ungdom havde følt naar han gik
                    paa Jagt i Bretagne. Han gik fra Træ til Træ tilhøire og tilvenstre, sigende til
                    sig selv: Her er ingen Veie mere, ingen Byer, intet Keiserdømme, ingen Republik,
                    ingen Mennesker; han indbildte sig at være ene i Skoven, da han pludselig stødte
                    paa en Snes halvnøgne, tatoverede Vilde med Ravnefjær i Haaret og Ringe i Næsen,
                    som - o Under! - dandsede Quadrille efter en Violin, der spilledes af en lille
                    pudret og friseret Franskmand med Musselinsmanskjetter, en forhenværende
                    Kokkedreng hos en fransk General, som de mod en Betaling, der gaves i
                    Kastorskind og Bjørneskinker, havde engageret som Dandselærer. Det var for en
                    Discipel af Rousseau en ydmygende Indledning i de Vildes Liv: at blive Vidne til
                    denne Dands af Irokesere efter en fordums Kokkedrengs Musik. De senere Indtryk
                    var heldigvis renere og skjønnere end dette. Chateaubriand kjøbte Klæder og
                    Vaaben af Indianerne og levede idetmindste nogle Uger samme Liv som de. Han lod
                    sig forestille for Onondagernes Sachem eller Chef (som Byron senere lod sig
                    forestille for Ali Pascha), red til Hest gjennem Landet, hvor undertiden en
                    ganske europæisk Cottage med Klaveer og Speile laa lige i Nærheden af en
                    Irokesers Hytte, saae Niagaravandfaldet og fik i to smukke Florida-Piger af
                    Muscogulgernes Stamme Modellerne til sine senere berømte Skikkelser Atala og
                    Celuta.</p>
                <p>I Amerika undfangede Chateaubriand Planen til sine to beundringsværdige og
                    glimrende Episoder »Atala« og »René« og til det vidtløftige og stilløse Arbeide,
                    til hvilket de begge høre hen, det meget senere udgivne »Les Natchez«, en stor
                    Roman om en Indianerstammes Undergang i Kampen mod de Hvide. »Atala« var det
                    Skrift, han først stræbte at give en afrundet Form. Efter et kort Ophold i
                    Frankrig, hvortil Efterretningen om Kongedømmets Fald og Ludvig den 16des truede
                    Stilling kaldte ham tilbage, og hvor han ankom Januar 1792, emigrerede han
                    atter, kom til London, udkastede Atala og René siddende under Træerne i
                    Kensington Eark og stødte saa til Emigranthæren ved Rhinen med sit Tornyster
                    mere tung af Manuscripter end af Linned. Atala blev gjennemrettet under Ophold
                    paa Marchen, ved Opbrud pakket i Tornystret paany, og Kammeraterne drillede ham
                    med at rive de Blade af, som stak ud imellem Aabningerne foroven. Men da en Dag
                    under en Træfning en Granatstump havde saaret ham i Laaret, viste det sig, at
                    »Atala« havde frelst hans Liv, da to matte Kugler vare prellede tilbage fra
                    Tornystret. Saaret, febersyg, udtæret ankom han efter Emigranthærens
                    Tilintetgjørelse til Bruxelles; imidlertid var hans Broder, dennes Hustru og
                    Svigerfader døde paa Skafottet i Paris, hans Moder og to af hans Søstre,
                    deriblandt Lucile, nogen Tid kastede i Fængsel i Anledning af hans Emigration. I
                    London udgav han 1797 sin Bog »Essai historique sur les Révolutions« i
                    forholdsvis liberal og utvivlsomt fritænkersk Aand. Men hans Moders Død omvendte
                    ham, siger han, til Christendommen, et Omslag i Tidsaanden bidrog maaskee nok
                    saa meget til at forandre hans Stemning overfor den, og da han i Aaret 1800,
                    efter at Bonaparte havde afsluttet Revolutionen, vendte tilbage til Frankrig,
                    medførte han sit store Skrift »Christendommens Aand«, i hvilket »René« blev
                    optaget som Episode, og hvis Udgivelse faldt sammen med Bonapartes
                    Gjenindførelse af den christelige Cultus i Frankrig. Bogen stemmede altfor vel
                    overens med Førsteconsulens Planer til at den ikke skulde have bragt sin
                    Forfatter i Yndest hos Herskeren. Chateaubriand skilte sig dog atter fra hans
                    Regjering efter Retsmordet paa Hertugen af Enghien 1804.</p>
                <p>Dette er Hovedtrækkene af den Mands Historie som Yngling, der i Aaret 1800
                    opnaaede Digterry som Forfatter til »Atala«. Hans Charakter var endnu mere
                    særegen end hans Historie. Han var ærekjær og æresyg, forfængelig og sky, altid
                    vaklende i Tilliden til sine Evner og dog ikke blot udstyret med Geniets
                    Selvfølelse, men med en Egoisme, som stødte Alt ned i Ligegyldighedens Afgrund,
                    der ikke umiddelbart tjente ham selv. Han var kommen for sent til Verden og
                    opdraget under for særegne Omstændigheder til at kunne have Tro til Revolutionen
                    og det System af det 18de Aarhundredes Ideer, den indfattede. Han var kommen for
                    tidligt til Verden til at opleve det nittende Aarhundredes Videnskabelighed og
                    gjennem den vinde en ny Tro og et nyt Holdepunkt. Han blev da som Personlighed
                    en fuldstændig Nihilist, en Aand, der, som han atter og atter gjentager det,
                    troede paa Intet; han tilføier vel altid, naar han ikke glemmer det, (»undtagen
                    i Religionen«); men et Menneske er efter sit Væsen Troende eller Tvivler og det
                    er kun en Indbildning, som Halvdannelsen fremmer, at man kan være troende i
                    Religionen alene, naar man i alt Andet er uden enhver Tro. - Chateaubriands
                    »Memoirer« ere fulde af den Art Udbrud om et Navns og et Ryes Forgjængelighed og
                    Intethed, som senere ere saa hyppige hos Byron. Der er uden Tvivl en god Del
                    Affectation i disse Udbrud, men en virkelig Livslede og en bestandig Melancholi
                    røber sig alligevel i dem. »Da jeg ikke troer paa Noget, undtagen i Religionen,
                    er jeg mistænksom overfor Alt … Den lille og latterlige Side af Tingene viser
                    sig altid først for mig; i mine Øine existerer der i Grunden hverken store
                    Genier eller store Gjenstande … I Politik har min Overbevisnings Varme aldrig
                    varet længere end min Tale eller min Brochure var lang … Jeg kjender ikke i hele
                    Verdenshistorien et Ry, som kunde friste mig; skulde jeg bøie mig for at tage
                    den største Hæder i Verden op, naar den laa for mine Fødder og jeg ved saa lidt
                    kunde gjøre den til min, saa vilde jeg ikke gjøre mig den Uleilighed. Havde jeg
                    selv kunnet skabe mig, havde jeg maaskee gjort mig til en Kvinde af Lidenskab
                    for Kvinderne; eller hvis jeg havde gjort mig til Mand, havde jeg først skjænket
                    mig Skjønhed, dernæst, for at tage mine Forholdsregler mod Kjedsomhed, min
                    værste Fjende, havde jeg nok villet være en stor Kunstner, men ubekjendt og kun
                    brugende mit Talent for mig selv. Reducerer man Livet til dets sande Yærd, og
                    frigjør man det for al Humbug, finder man kun to Ting af Værdi, Religion i
                    Forening med Intelligents og Elskov i Forening med Ungdom, det vil sige Fremtid
                    og Nutid, Resten er det ikke Umagen værd at tænke paa … Udenfor Religionen har
                    jeg ingen Tro. Hvis jeg havde været Hyrde eller Konge, hvad skulde jeg have
                    gjort med mit Scepter eller min Stav? Jeg var bleven lige træt af Hæder og
                    Greni, Arbeide og Fritid, Medgang og Modgang. Alt trætter mig: jeg slæber med
                    Møie min Kjedsomhed med mig, altsom Dagene gaae, og saaledes bortgaber jeg
                    overalt mit Liv (et je vais partout bâillant ma vie).«*) [*) Mémoires
                    d'Outre-Tombe I 207, 451 II 129.] Hvormegen Lidenskab var ikke bleven bortødslet
                    paa Fantasterier og poetiske Drømme, før Chateaubriand naaede til denne
                    kjedsommelige Kjedsomhed. I »Atala« sprudler Lidenskaben endnu som en varm
                    Kilde, men dens Stænk have en svidende, fortærende Charakter:</p>
                <p>Den gamle Indianer Chactas fortæller en ung Franskmand, hvem Chateaubriand har
                    givet sit andet Fornavn René, sin Ungdomshistorie. Han er bleven fanget af en
                    fjendtlig Indianerstamme og dømt til Døden paa Baalet; da fatter Datteren af
                    Stammens Høvding, Atala, Godhed for ham og nærmer sig Stedet, hvor han staaer
                    bunden; han anseer hende først for »la vierge des dernières heures« som førtes
                    til Krigsfangen før Dødsdommens Fuldbyrdelse, men hendes Hensigt er ikke den at
                    trøste ham, men om muligt at befrie ham. Han gribes af Elskov til hende,
                    opfordrer hende til at flye med ham og blive hans, men hun vil det ikke og han
                    bliver, forsinket ved hendes Modstand, anden Gang Fange. Alt er han krandset med
                    Blomster, malet blaa og rød i Ansigtet, smykket med Perler i Ørene for at
                    brændes, da Atala anden Gang flygter med ham. Bogens Hovedindhold er
                    Fremstillingen af denne Flugt, af Chactas' Attraa og Atala's forunderlige
                    Blanding af Lidenskab og Tilbageholdenhed, som bringer hende til afvexlende at
                    være lutter Hengivelse og lutter Modstand. Hendes Væsen opklares, da hun
                    meddeler Chactas, at hendes Moder, som blev forført af en Hvid, har ladet hende
                    christne og har taget det Løfte af hende at forblive ugift til sin Død. I sin
                    Fortvivlelse over dette Løfte og i sin Angst for ikke at kunne holde det, tager
                    Atala hemmeligt Gift og udaander i sin Elskers Arme understøttet af en gammel
                    Missionær, som optager det unge Par i sin Hytte.</p>
                <p>Man maa selvfølgelig søge til Fortællingen selv for at faae det fulde Indtryk af,
                    hvilken brændende Lidenskab og hvilken lyrisk Flugt den har. Man kan ligesaa
                    lidt gjennem Referater og Citater give en Forestilling om den Styrke, hvormed de
                    selsomme Naturomgivelser ere malte. Men det er let at paavise, hvorledes
                    Chateaubriand fortrinsvis og uvilkaarligt anvender en Blanding af det
                    Rædselsfulde og det Erotiske som Virkemiddel. I den egentlige Elskovsscene er
                    der ikke blot ødslet med Larm af Klapperslanger, Brøl af Ulve, Bjørne og smaa
                    Tigre som Accompagnement, men med en Storm, der bringer Skovene til at knage, og
                    med et uigjennemtrængeligt Mørke, nu og da sønderrevet af Lyn i Lyn, der antænde
                    en Skovbrand. Rundt om de Elskende brænde alt Granerne som Fakler ved deres
                    Bryllup, Atalas Modstand er ved at knækkes, da et advarende Lyn slaaer ned lige
                    for hendes Fødder. Herefter er det, at hun tager Gift og hendes sidste Ord til
                    Chactas ere saadanne i hvilke Lidenskabens Skovbrand synes at fortsætte Branden
                    i Naturen:</p>
                <p>»Hvilken Kval uophørligt at see dig ved min Side, fjernt fra alle Mennesker i den
                    dybe Ensomhed, og at føle en uoverstigelig Skranke mellem dig og mig! At
                    tilbringe mit Liv ved dine Fødder, at tjene dig som Slavinde, at berede dit
                    Maaltid i en eller anden ukjendt Krog af Verden, det havde været min høieste
                    Lykke; denne Lykke var jeg saa nær, at jeg kunde røre ved den og kunde dog ikke
                    nyde den. Hvilke Planer og Drømme har jeg ikke undfanget! Der var Øieblikke,
                    hvor jeg ønskede tilligemed dig at være den eneste levende Skabning paa Jorden,
                    andre, hvori jeg, naar jeg følte en Guddom standse mig i min skrækkelige Attraa,
                    havde ønsket Tilintetgjørelse over denne Guddom, naar da blot jeg knuget til dit
                    Bryst, havde kunnet rulle med dig fra Afgrund til Afgrund mellem Ruinerne af Gud
                    og Verden!«</p>
                <p>Saa originale disse Udbrud af hensynsløs Lidenskab ere, og saa originalt
                    Sceneriet er, som giver dem Relief, saa føler man dog, at disse Toner og disse
                    Malerier vare lige umulige, hvis Rousseau ikke var gaaet forud og hvis hans
                    digteriske Forsøg ikke vare blevne fortsatte af en anden større Aand udenfor
                    Frankrig.</p>
            </div>
        </div>

        <div id="hs1_0019">
            <h1>Omarbejdelse</h1>
            <h2>Ny indledning</h2>
            <div class="ud">
                <p>I.</p>
                <p>Lad os tage et enkelt af de reactionære Hovedværker til Exempel. Hvad det 18de
                    Aarhundrede havde villet tillivs var med eet Ord Middelalderen. For det var
                    Middelalderen kun et andet Ord for Barbari og Fanatisme; dets Exempel paa det
                    Rædselsfulde var en Autodafee, paa det Latterlige et Korstog. Deraf kom det, at
                    man nu med Reactionens hele Renegat-Begeistring vilde gjenindføre det
                    Middelalderlige overalt, i Stat, i Kunst, i Poesi og Religion. Samme Aar som
                    Napoleon afsluttede Concordatet med Paven og gjenindførte den christelige Cultus
                    i Frankrig, udgav Chateaubriand sit store Skrift »Le génie du christianisme«, et
                    af Reactionens første og reneste Producter, der i Strid med den af Forfatteren
                    tidligere, i hans Bog om Revolutionerne, udtalte Overbevisning søger at gjøre
                    Christendommens Sandhed indlysende ved at paavise dens Skjønhed og derigjennem
                    dens Brugbarhed for Poesi og Kunst. Chateaubriand anstiller en vidtløftig
                    Sammenligning mellem de hedenske og de christelige Forfattere, foretrækker Tasso
                    for Homer og Saint-Pierre for Theokrit, og godtgjør, som man spottende har sagt,
                    paa en overbevisende Maade de religiøse Ideers Anvendelighed i Balletter og
                    Pantomimer. Han er ligesaa orthodox og bibelfast i Naturlæren som i Æsthetiken.
                    Men ligefuldt er det i dette Værk, i Bogens berømte og glimrende Episoder, Atala
                    og René, at det Nye brød frem.</p>
                <p>Ved René vil jeg dvæle og forsøge en Paavisning af, at denne Hovedtype, som paa
                    saa mange Maader for os nutildags gjenkalder de fremmede Litteraturer, er fransk
                    i sin Afstamning og revolutionær ved sin Herkomst og sin hele Charakter.</p>
                <p>Det betydeligste Værk, Rousseau som Digter har frembragt, er »La nouvelle
                    Héloïse«. Det er denne Bog, som iøvrigt har en fjern Forgjænger i Abbed Prévôts
                    fortræffelige Fortælling »Manon Lescaut« og nærmere Forudsætninger i Richardsons
                    engelske Romaner, hvis Ideer som Frøkorn, der bæres af Vinden, forplante sig til
                    Tydskland og fremkalde »Werther«. Wertherskikkelsen voxer, omdannes og bliver
                    til Faust, og paany strømme hine Tanker og Følelser tilbage over Frankrigs
                    Grændse, og paa fransk Grund kaldes Floden René.</p>
            </div>
            <p><span class="ud">Hvad var vel det Nye i Rousseaus »Héloïse«? Hans Stikord vare Natur
                    og Lidenskab, Natur og Dyd. Heri er der for os ikke noget Nyt. Bogens Sujet er
                    en Kjærlighedshistorie, og man havde i Frankrig skrevet mange saadanne før. Det
                    Nye</span> bestaaer for det Første […] (1872:36-38)</p>

            <p>
                <strong>></strong>
            </p>
            <div class="ind">
                <p>II.</p>
                <p>Det betydeligste Værk, Rousseau som Digter har frembragt, er »La nouvelle
                    Héloïse«.</p>
            </div>
            <p><span class="ind">Det Nye i denne Bog</span> bestaaer for det Første […]
                (1877:56)</p>
        </div>

        <div id="hs1_0020">
            <h1>Omarbejdelse</h1>
            <h2>Om Pierre Carlet de Chamblain de Marivaux' værker</h2>
            <p>[…] de høieste Kredses.</p>
            <p><span class="ud">Mændene fra Ludvig den 13des Tid havde travet i Regn og Slud,
                    pantserklædte paa jernklædte Heste ad opblødte Veie mellem Bjerge og Floder.
                    Derfor foretrak de og deres Sønner, da de forlod deres gamle, afsides beliggende
                    Ridder- og Røverborge for at begive sig til Versailles, en regelmæssig Have for
                    den vilde Skov, en udsøgt Etiquette for Soldaterlivets Sprog, og i Tragoedien, i
                    Dramaet og den lyriske Poesi en sleben Form og civiliserede Følelser for Natur
                    og Lidenskab. Man naaede under denne Bestræbelse til en i Aandens Historie
                    ukjendt Høide. Vil man have et Exempel, da læse man en Roman som »Prindsessen af
                    Clèves«. Det er umuligt at finde større Finfølelse og en renere Sands for
                    Menneskenaturens Adel og de Former, hvortil denne Adel forpligter. Eller man
                    gribe, for at tage en fuldkommen Contrast til »La nouvelle Héloïse« Marivaux’s
                    Theater. Medens man hos Crébillon fils finder hint Samfunds geniale og
                    dumdristige Frivolitet afbildet uden Sky, giver Marivaux dets allerfineste
                    Blomst, dets maniererte Ynde à la Parmeggianino, dets hele Dannelse og Aand saa
                    fuldstændigt og saa typisk, at man kan gjenkjende Charakteren, da Alfred de
                    Musset saa mange Aar efter i sine smaa Comoedier gjenoptager Skildringen.</span>
                De Elskende hos Marivaux […] (1872:39-40]</p>

            <p>
                <strrong>></strrong>
            </p>

            <p>[… ]de høieste Kredses. <span class="ind">Vil man have et litterært Exempel paa i
                    hvor høi Grad man foretrak en sleben Form og civiliserede Følelser for Natur og
                    lidenskab, da læse man Marivaux's Theater.</span> De Elskende hos Marivaux […]
                (1877:57)</p>
        </div>

        <div id="hs1_0021">
            <h1>Omarbejdelse</h1>
            <h2>Om Pierre de Chamblain de Marivaux og hans samtid</h2>
            <p>[… ] de strax hinanden <span class="ud">igjennem Forklædningen. Disse to Væsener ere
                    fremdeles halvt naturlige, halvt kunstige; de ligne, som Paul de Saint-Victor
                    har sagt, hine Blomster, hvis Safter opstige fra Naturens Skjød, men hvis
                    Kronblade Gartnerens Kunst ved Krydsning har tegnet med vilkaarlige Mynstre. De
                    bære ikke Paryk, men deres Haar ere pudrede. De bære Paradekaarder, men de
                    forstaae at bruge dem. Deres Samtale er en stadig Forsøgen og Undflyen,
                    Avanceren og Retireren, lutter Hentydninger og Halvheder, tusinde Omveie,
                    maskerede Tilstaaelser og undertrykte Suk: en Stil af Sølv og Silke.
                    Tilstaaelsen svæver paa disse unge Pigers og Enkers Læber, men den holdes
                    tilbage i det Øieblik den vil undflye. Elskerens Attraa taber sig i saa dyb en
                    Følelse af Respekt, at han hvert Øjeblik stammer, forplumrer sig og tier. Den
                    fine Dame hos Marivaux behøver heller ikke en udtalt Erklæring. Ligesom hun selv
                    er behersket og vogter sig for som en Skuespillerinde at give sin Lidenskab til
                    Pris, saaledes forstaaer hun et halvt Ord, en Skjælven i Stemmen og vender sig
                    bort fra Lidenskabens Superlativer, dens Skrig og Selvforglemmelse som fra et
                    stygt og blodigt Skuespil. Stykket staaer da halve og hele Timer stille paa
                    samme Punkt. Disse Naturer ere altfor zarte og følsomme for os. De forekomme os
                    besynderlige og absurde, vi see paa dem med Curiositet, som man seer paa Mimoser
                    blandt Planterne, men Mimoser ere ikke unaturlige, kun besynderlige, og hine
                    Personer ere skjøndt maniererte ikke affecterte, thi deres Væsen er dem
                    naturligt, og de vilde være affecterte, ifald de busede paa. Det franske Ord
                    Marivaudage viser at Marivaux’s Maneer har en stor Originalitet. Det er ikke
                    enhver maniereret Kunstner, hvem det lykkes at berige Sproget med et Ord ved at
                    testamentere det sit Navn.</span></p>
            <div class="ud">
                <p>Man har rettet mange forskjellige Beskyldninger imod hin Tidsalders Kunst og
                    Poesi. Man har sagt: den er ufolkelig, følgelig er den umoralsk; thi i vore Dage
                    er man tilbøielig til at sammensmelte disse to Begreber. Men man bør ikke
                    glemme, at indtil vore Dage har al udmærket Kunst i Verden havt en aristokratisk
                    Oprindelse, den, der opstod i Athen ikke mindre end den, der opstod i Florents,
                    medens de store demokratiske Samfund som Nord-Amerikas endnu ikke have frembragt
                    nogen Art af Kunst. Man bør ikke forfalde til det Pedanteri at nedsætte al den
                    Poesi, hvis Modsætning naturnødvendigt maa behage Menneskene i vor Tid og vore
                    Samfund. En anden Indvending mod Kunsten paa Ludvig den 15des Tid er den, at den
                    er conventionel. Men den er ikke derfor at ringeagte. Al Kunst i Verden er
                    conventionel; naar Conventionen ikke støder os, ligger det kun i, at vi have den
                    altfor nær paa Livet til at stødes af den. Det Conventionelle hos Marivaux
                    strækker sig over hele hans Tidsalder.</p>
                <p>Hin Tidsaand stempler et helt Aarhundrede. De gjenfinder den hos Mozart i en
                    Figur som Zerlinas, der ingenlunde er en Bondepige i Træsko, eller af den Art
                    som vore norske Bondenovellers, men coquet og allerkjæreste med høihælede Sko og
                    røde Hæle, med Schæferhat over Armen og en let Sky af Pudder omkring sit Hoved.
                    De gjenfinder den fremdeles i Watteau’s fortræffelige Malerier. De landlige
                    Festers Maler, som han kaldtes, har med fuldendt Geni forherliget og foreviget
                    hin Tids lette Erotik. Men vend, efter at have hørt Zerlina’s Duet, efter at
                    have betragtet et Maleri af Watteau eller seet et Stykke af Marivaux, tilbage
                    til Deres Værelse og opslaa »La nouvelle Hélöise«, saa vil De føle en
                    Sphære-Forandring.</p>
            </div>
            <p><span class="ud">For Rousseau er Galanteriet latterligt</span>. Som han i Alt […]
                (1872:40-43)</p>

            <p>
                <strong>></strong>
            </p>

            <p>[…] de strax hinanden <span class="ind">gjennem Forklædningen. Deres Samtale er en
                    stadig Forsøgen og Undflyen, Avanceren og Retireren, lutter Hentydninger og
                    Halvheder, tusinde Omveie, maskerede Tilstaaelser og undertrykte Suk i en coquet
                    men klædelig Maniererthed. For Rousseau er denne Maniererthed imidlertid
                    latterlig som unaturlig</span>. Som han i Alt […] (1877:57-58)</p>
        </div>

        <div id="hs1_0022">
            <h1>Omarbejdelse</h1>
            <h2>Om Napoleon 1. og Goethe</h2>
            <p>[…] kjæmpe sig iveiret<span class="ud">. Man seer hvor megen Ret og Uret Napoleon
                    havde, da han hin Dag under sit Møde med Goethe bebreidede ham, at han i
                    »Werther« havde combineret Kjærlighedshistorien med Harmen over at være udstødt
                    af det aristokratiske Selskab. Man føler Taktikerens sikre Blik i denne Anke,
                    men man vil af det Anførte see, i hvor nær Forbindelse strax fra først af
                    Passionens Optræden i Litteraturen har staaet med det demokratiske Elements. Med
                    eet Ord Passionen</span> selv er demokratisk […] (1872:43-44)</p>

            <p>
                <strong>></strong>
            </p>

            <p>[…] kjæmpe sig iveiret<span class="ind">; og dette er ingen Tilfældighed; thi
                    Lidenskaben</span> selv er demokratisk […] (1877:59-60)</p>
        </div>

        <div id="hs1_0023">
            <h1>Omarbejdelse</h1>
            <h2>Om Rousseau</h2>
            <p>[…] er en Naturtilstand. <span class="ud">Man har sagt, at i Frankrig havde
                    Ægteskabsbruddet under Ludvig den 13de været en Morskab, under Ludvig den 14de
                    en Regel, og at det under Regentskabet var blevet en Pligt. Rousseau bød da
                    Tidsaanden Spidsen ved at skrive en Bog til Ægteskabets Forherligelse. Alligevel
                    er han saa meget smittet af sin Tidsaand, at Bogens Heltinde falder; men iøvrigt
                    har Bogen den Lighed med »Werther«, at ogsaa her den egentlige Elsker gaaer glip
                    af Pigen, idet Heltinden forenes med en »Albert«, der er ligesaa ulastelig som
                    uinteressant. Det er lærerigt at see en Type som Wolmar omdannes fra den ene
                    Litteratur til den anden uden at miste sit Præg; efter at have spillet Alberts
                    Rolle i »Werther«, dukker han op i vor egen Litteratur som Eduard i »Forførerens
                    Dagbog«.</span></p>
            <p>Og saa endnu et Træk […] (1872:44-45)</p>

            <p>
                <strong>></strong>
            </p>

            <p>[…] er en Naturtilstand. <span class="ind">Den umiddelbart forudgaaende franske
                    Litteratur havde efter det høiere Selskabs Mønster gjort sig lystig over
                    Ægteskabet. Rousseau bød da Tidsaanden Spidsen ved at skrive en Bog til dets
                    Forherligelse. Bogens Heltinde giver vel efter for sin Elskers Lidenskab; men
                    hun gifter sig med en Anden, hvem hun forbliver tro, saa at her, som senere i
                    »Werther«, den egentlige Elsker gaaer glip af Pigen, idet Heltinden forenes med
                    en Hr. Wolmar, der (som Albert i »Werther«, Eduard i »Forførerens Dagbog«) er
                    ligesaa ulastelig som uinteressant. Det moralske Element, der hos Rousseau
                    hævdes og forherliges som »Dyden«, er det samme, der senere under den religiøse
                    Reactions Indflydelse hos Chateaubriand optræder som det religiøst bindende
                    Løfte.</span></p>
            <p>Og saa endnu et Træk […] (1877:59-60)</p>
        </div>

        <div id="hs1_0024">
            <h1>Omarbejdelse</h1>
            <h2>Om Ludvig 14. og Ludvig 15.s tid</h2>
            <p>[…] Saloner og Haver. <span class="ud">Hvilken Afstand fra Sceneriet hos Marivaux og
                    Watteau!</span></p>
            <div class="ud">
                <p>I hvilke Omgivelser stiller paa Ludvig den 15des Tid Poesi og Malerkunst sine
                    Personer? Hvad man under Ludvig den 14de havde tilstræbt i Bygningskunsten var
                    det Imponerende. Man ofrede endog ethvert Hensyn til Velvære og Comfort for den
                    kolde Pragtsyge og den stive Etiquette. Hvo der har seet Ludvig den 14des
                    Soveværelse i Versailles vil indrømme, sjeldent at have seet et mere utaaleligt
                    beliggende Sovekammer. Nu afløses de ubeboelige og majestætiske Sale af »les
                    petites maisons«, som enhver Verdensmand da besad dem, i hvilke den lette
                    Conversation og den yppige Letfærdighed fandt sig lige vel tilpas. Derfor
                    forsvinde i Architekturen de store, simple Forhold, de rene og klare
                    Massevirkninger. Stenens Haardhed og Tyngde fornegtes, Liniens Strenghed brydes,
                    Alt bliver rundt og bølgende, alle Linier blive udsvævende og skeie ud.
                    Barokstilen naaer baade i Bygnings- og i Billedhuggerkunsten sit Høidepunkt.
                    Overalt forekomme uendeligt gjentagne Amorer og Gratier, ganske som paa Prent i
                    Voltaires »poésies fugitives«. I Haverne omfavner den bukkefodede Pan slanke,
                    hvide Nympher ved det kunstige Vandspring. I Malerkunsten opstaae hine landlige
                    Billeder, hvis fjerne Forbillede er Rubens’s Kjærlighedshave, men som istedenfor
                    dennes brede Livsglæde og svære Figurer have ligesom henaandede og fine
                    Skikkelser i coquette Dragter og istedenfor Rubens’s djærve Sandselighed erotisk
                    Leg, Leflen og Hvisken, en Baggrund af skyggefulde Gange med stille Skjul, med
                    yppige Statuer og friske Grønsværtæpper.</p>
                <p>Under Ludvig den 14de havde hele Dragten været stiv; man bar store Opslag og
                    Kraver, selv Kjole- og Vesteskjøderne vare afstivede, Halskraven og Manchetterne
                    stive, saa at ingen Fold kunde forandres; den ubekvemme Allongeparyk
                    nødvendiggjorde en gravitetisk Holdning. Under Regentskabet gik Alting ud paa
                    Tvangløshed og Lethed. Skjødernes stive Foer forsvandt, istedenfor den store
                    Allongeparyk traadte det pudrede Haar, stivt friseret, saa at ingen nok saa
                    hastig Bevægelse kunde bringe det i Uorden; overalt i Dragt og Væsen paatog man
                    sig en vis Skjødesløshed. Man opholdt sig i Boudoirs. Som Thee og Caffe
                    indførtes fra Østerland, saaledes ogsaa den østerlandske Sopha, der giver
                    Crébillon fils Titlen til hans mest bekjendte og mest berygtede Fortælling. Den
                    bløde Lænestol fortrænger den høie, ubekvemme, i Ryggen aldeles lige Armstol.
                    Bohavet bestaaer af svære Silkegardiner, som vellystigt dæmpe Lyset, af store
                    Speile i Guldrammer, af rigtforzirede Stueuhre, af yppige Malerier og snørklede
                    Meubler. Hele Værelset dufter af vellystig Parfume.</p>
            </div>
            <p><span class="ud">Lad os herfra kaste et Blik</span> paa Sceneriet i »La nouvelle
                Héloïse«. […] (1872:45-47)</p>

            <p>
                <strong>></strong>
            </p>

            <p>[…] Saloner og Haver. <span class="ind">Under Ludvig den 15des Tid og Regentskabet
                    opholdt man sig (i Bøgerne som i Livet) i Boudoirs, i hvilke den lette
                    Conversation og Letfærdigheden fandt sig lige vel tilpas. I Værelserne ligesom
                    paa Prent i Voltaires »Poésies fugitives« forekom uendeligt gjentagne Amorer og
                    Gratier. I Haverne omfavnede den bukkefodede Pan slanke, hvide Nymfer ved det
                    kunstige Vandspring. Den fortræffelige Maler Watteau og den middelmaadige Maler
                    Boucher have opbevaret os Billedet af hin Tids landlige Fester, af disse Haver
                    med skyggefulde Gange og stille Skjul, hvor de zirlige og fornemme Herrer og
                    Damer, forklædte som Pierrot'er og Colombiner, med deres erotiske Leg, deres
                    Leflen og Hvisken følte sig hjemme som iblandt de rette Coulisser for den frie
                    og frivole Maskespøg. - Lad os herfra kaste Blikket</span> paa Sceneriet i »La
                nouvelle Héloïse«. (1877:59-60)</p>
        </div>

        <div id="hs1_0025">
            <h1>Tilføjelse</h1>
            <h2>Om François-René de Chateaubriand og Rousseau</h2>
            <p>[…] der fortrængte Regentskabstidens.</p>
            <p><span class="ind">Dersom vi resumere, kunne vi nu med Lethed forfølge, hvorledes
                    Chateaubriands første Digtning forholder sig til Rousseau's berømteste Roman.
                    Først og fremmest arver Chateaubriand Kjærligheden til Naturen. De stærkt
                    colorerede Malerier af Nordamerikas Natur, som den var paa Ludvig den 14des Tid,
                    have Skildringerne af Schweizernaturen til Forgjængere. Men der er den Forskjel
                    paa Rousseaus og Chateaubriands Landskaber, at disse sidste ere mere subjektive,
                    ganske anderledes afhængige af Helts og Heltindes Sindsstemning. Er der Uveir i
                    deres Hjerter, raser ogsaa Uveiret uden om dem. Personligheden, det enkelte
                    Menneske, smelter her ganske anderledes end i det 18de Aarhundredes Litteratur
                    sammen med Naturomgivelserne og gjennemtrænger dem med sin Lidenskab og sin
                    Stemning. - Hvad Helt og Heltinde selv angaae, da ere de som Vilde endnu langt
                    fjernere fra Galanteriet, endnu langt mere Naturmennesker end de Forelskede hos
                    Rousseau. Og forekommer der end atter og atter en Vending, som det var umuligt
                    at den røde Mand kunde sige, saa have ogsaa mange af de erotiske Repliker et
                    Skjær af de Vildes Folkepoesi, som i det 18de Aarhundred var absolut ukjendt i
                    Frankrig. Man læse f. Ex. Krigerens Kjærlighedssang, der begynder med de Ord:
                    »Jeg vil ile saa stærkt, at jeg, før Dagen naaer Bjergenes Toppe, kan komme til
                    min hvide Due mellem Skovens Ege. Jeg har bundet et Halsbaand af Porcelain om
                    hendes Hals; dets tre røde Kugler tale om min Elskov, dets tre violette om min
                    Frygt, dets tre blaa om mit Haab o. s. v.«. - Til Standsforskjellen mellem de
                    Elskende hos Rousseau, der saa godt stemmer med hin revolutionære Tid, svarer
                    her Religionsforskjellen, som i det nye Aarhundrede ved Reactionen mod Voltaire
                    faaer en ny Vigtighed, og hermed staaer det, som alt antydet, i Forbindelse, at
                    et katholsk Coelibatsløfte her spiller samme Rolle som hos Rousseau det rent
                    sædelige Bud. Her er altsaa Fremgang i Colorit, i Personlighedens Udvikling, i
                    Forstaaelse af en Civilisationen fremmed Folkeaand og Raceeiendommelighed, men
                    forsætlig Tilbagegang i Moralens Afløsning af katholsk Klosterreligiøsitet og
                    unaturlig Askese. Lidenskaben hvæsses saa at sige paa Katholicismens Alter og
                    den faaer, idet den unaturligt kues, hin unaturlige Vildhed og Glød, som bringer
                    Atala, den yndefulde unge Indianerpige, der saalænge havde holdt sin hedenske
                    Elskers Attraa i Tømme, til at udaande med et Ønske om Guds og Verdens
                    Tilintetgjøreise paa Læben, naar hun blot for den Pris kunde opnaae evigt at
                    knuges til hans Bryst.</span> (1872:49 / 1877:62-64)</p>
        </div>


        <!-- slut 1. udg. kap. I vs. 2. udg. kap. II -->
        <!-- start 1. udg. kap. II vs. 2. udg. kap. III -->

        <div id="hs1_0026">
            <h1>Omarbejdelse</h1>
            <h2>Om Goethes <em>Die Leiden des jungen Werther</em>, 1774</h2>
            <p>[… ] Litteratur som »Die schöne Seele<span class="ud">«. 1774 udkom da denne Bog,
                    hvis Slutningspaginer ikke ere opfundne af nogen Digter. De ere med den Ret,
                    enhver frembringende Aand har til at tage sin Eiendom, hvor han finder den,
                    ordlydende afskrevne efter et Manuscript, der fremstiller den unge Jerusalems
                    Endeligt. De kan finde Manuscriptet i Kestners Bog om Goethe og Lotte. Kun eet
                    eneste Ord har Goethe forandret som vulgært eller skurrende i Tonen. I
                    Manuscriptet staaer »Barbiergesellen trugen ihn«.</span> Bogen ender saaledes
                […] (1872:50)</p>

            <p>
                <strong>></strong>
            </p>

            <p>[…] Litteratur som »die schone Seele<span class="ind">.«</span></p>
            <div class="ind">
                <p>Hvad er »Werther«? Definitioner udtømme ikke et digterisk Mesterværks uendelige
                    Rigdom, men man kan sige med et Par Ord at denne en lidenskabelig og ulykkelig
                    Elskovs Historie har sin Betydning derved at den ikke blot fremstiller et enkelt
                    Individs tilfældige Lidenskab og tilfældige Ulykker, men er behandlet saaledes,
                    at en hel Epoches Lidenskaber, Længsler og Kvaler have fundet deres Udtryk deri.
                    Fortællingens Helt er en ung Mand af borgerlig Herkomst, ved sine Anlæg bestemt
                    til Maler og dyrkende Malerkunsten af Tilbøielighed, men som af ydre Stilling er
                    Gesandtskabssekretær. Denne Yngling har Goethe imidlertid aldeles uvilkaarligt
                    udrustet med sin egen hele Maade at see, at føle og tænke paa som ung, med sin
                    hele rige og sprudlende Genialitet, og saaledes forandrer Werther sig til et
                    stort Sindbillede; han er mere end en ny Tids Aand, han er en ny Tids Geni. Han
                    er næsten for rig og stor for sin Skjæbne. Der er maaskee endog en vis
                    Uoverensstemmelse mellem Bogens første Del, hvor Werthers Aand aabenbarer sig i
                    hele sin energiske Sundhed og Ungdomskraft, og anden Del, i hvilken han bukker
                    under; i den første Halvdel har Werther mere af Goethe selv, der jo heller ikke
                    dræbte sig, i den anden Halvdel mere af den unge Jerusalem, hvis ulykkelige Død
                    gav Anledning til Bogen. Men som Werther er, er han ligefuldt en Type. Werther
                    er ikke blot et Naturvæsen ved sin Lidenskabelighed, han er Natur i den eminente
                    Forstand, hvori Geniet er det. Idet han taber sig i Naturen, føler han Naturens
                    hele uendelige Liv indeni sig og sig som »forgudet« derved. Man læse f. Ex.
                    Werthers beundringsværdige Dagbogsoptegnelse fra den 18de August 1771. Den er
                    mægtig og genial som en Monolog af Faust. Man læse denne Skildring af hvorledes
                    »Naturens indre, glødende, hellige Liv« aabner sig for ham, hvorledes han seer
                    alle »de uudgrundelige Kræfter virke og skabe i Jordens Dybder, hvorledes han
                    smægter efter »at drikke svulmende Livsglæde af det Uendeliges skummende Bæger
                    for om saa kun med sit Yæsens indskrænkede Kraft at føle en Draabe af det Væsens
                    Salighed, som frembringer Alt i og ved sig selv,« da vil man forstaae, hvorledes
                    han, da han begynder at føle sig som en Indespærret, der ingen Udvei øiner, kan
                    gribes af en brændende,saa at sige pantheistisk Attraa efter at kaste sin
                    Mennesketilværelse fra sig for »med Stormvinden at sønderrive Skyerne og gribe
                    Bølgerne« - da vil man føle det Berettigede i det Udbrud, hvormed han døer:
                    »Natur! din Søn, din Ven, din Elsker nærmer sig sin Ende«.</p>
                <p>Det er uundgaaeligt, at en Sjæl, der fordrer saa megen Plads, maa støde an i det
                    snevre Samfund, særligt som dette havde ordnet sig efter faste Regler henimod
                    Slutningen af det selskabeligste af alle Aarhundreder. Werther afskyer Reglen
                    paa alle Omraader. I hin Tid, da Poesien var omspændt af Regler, reducerer han
                    hele Digtekunsten til »at erkjende det fortræffelige og vove at udtale det.« Og
                    Kunstner som han er, har han lige saa kjætterske Meninger om Malerkunsten som om
                    Poesien. Han træffer en ung Collega, der kommer lige fra Akademiet og som slaaer
                    ham om Ørene med alle de bekjendte Theoretikeres Navne, Winckelmann og Sulzer
                    inclusive. Denne Fyr er ham en Rædsel. »Naturen alene, skriver han, danner den
                    store Kunstner. Man kan sige Meget til Fordel for Reglerne, <em>omtrent lige saa
                        meget som til Ros for det borgerlige Samfund</em>. Et Menneske, der danner
                    sig efter dem, vil aldrig frembringe noget slet eller usselt, ligesom En, der
                    lader sig regulere af Love og Velanstændighed, aldrig kan blive en utaalelig
                    Nabo eller mærkværdig Kjæltring; derimod vil ogsaa enhver Regel, man sige hvad
                    man vil, ødelægge den sande Naturfølelse og det sande Udtryk for den.« I dette
                    Werthers Had til de udenfra givne Regler ligger ogsaa hans Afsky for den hele
                    æsthetiske og sociale Terminologi. Derfor skjærer Werther Tænder af Forbitrelse,
                    naar Fyrsten, som har nogen Kunstinteresse, samtaler med ham om Kunst og medens
                    Werther giver sin varme Indbildningskraft Tøilen, med Et i den bedste Mening
                    plumper ud med en eller anden stemplet Kunstterminus; derfor oprøres han i
                    Samtalerne med Albert over det færdige Register af Samfundsdomme, denne har til
                    sin Raadighed: »Hvorfor, udraaber han, maae dog I Mennesker, naar I tale om en
                    Sag, strax sige: det er dumt, det er klogt, det er godt, det er ondt! Hvad vil
                    det altsammen sige? Have I derved udforsket Handlingens indre Forhold, de
                    Aarsager, hvorfor den skete, hvorfor den maatte skee? Havde I det, saa vilde I
                    ikke være saa hastige med Eders Domme.« Derfor oprøres han mod Gesandtens
                    Pedanteri, naar denne retter smaalig Stil i hans Depecher, derfor ønsker han al
                    Landsens Ulykke over den theologiske Blaastrømpe, der har ladet de smukke
                    Nøddetræer i Præstegaardshaven hugge om, derfor saares han med eet Ord dybere
                    end fornuftigt er af al død Lærdoms Prætensioner, af alt livløst Ceremoniel,
                    alle det sociale Hierarchis Fordringer paa Subordination.</p>
                <p>Han tyer da til Børnene, som ere »hans Hjerte nærmest paa Jorden« og til de
                    Udannede, hvem sande Følelser og sande Lidenskaber give en Skjønhed, Intet i
                    hans Øjne kan overtræffe. Han behøver da ogsaa kun at sidde og iagttage Pigerne,
                    som hente Vand ved Brønden, for at mindes Partriarchernes Dage, Rebekka og
                    Eliezer, og kun selv at koge sine Sukkerærter for at leve i Minderne om hin
                    homeriske Tid, da Penelopes overmodige Friere selv slagtede og stegte deres
                    Føde. Naturen fortryller og henriver ham. Naar han ikke er Christen, naar han,
                    som han udtrykker sig, ikke hører til dem, som ere givne Sønnen, fordi hans
                    Hjerte siger ham, at Faderen vil beholde ham for sig selv, da beroer dette paa,
                    at Faderen for ham er Naturen, og Naturen hans Gud.</p>
                <p>Hvorhen han vender sig, støder han i Samfundet an, forstandigt ordnet som det er
                    ved kolde og stivnede Regler. Han udvises paa den mest krænkende Maade af et
                    fornemt Selskab, blot fordi han, intet anende, skjøndt borgerlig er bleven
                    staaende i Salen hos sin Foresatte, hvor en Kreds af Aristokratiet om Aftenen
                    indfinder sig. Selv brændende og ulykkeligt forelsket interesserer han sig for
                    at frelse en Ulykkelig, hvem en uovervindelig og ikke uigjengjældt erotisk
                    Lidenskab har drevet til et Voldtægtsforsøg og til Mord paa sin Rival, og bliver
                    ikke alene afvist af den strenge Ordens Repræsentanter, men er endog ved Loven
                    forpligtet til at vidne imod Den, han saa inderligt gjerne vilde beskytte og
                    frelse.</p>
                <p>Og alt dette er endda kun Biomstændigheder. Den Pige, han elsker og som han, hvis
                    den givne Orden ikke stod imellem dem, med Lethed kunde vinde, er en Andens
                    Brud. I denne sidste Collision brister hans Hjerte.</p>
                <p>Saaledes fremstiller denne Bog det fulde Hjertes Ret og Uret overfor
                    Hverdagslivets Regler, dets Uendelighedstrang, dets Frihedstrang, der føler
                    Livet som et Fængsel og alle Samfundets Skillemure som Fængselsvægge. Alt, hvad
                    Samfundet byder, er, siger Werther, at male Fængselsvæggene for Individet, at
                    male dem perspektivisk med lyse Udsigter til vide Horizonter. Men Væggene selv
                    brydes ikke ned. Derfor denne Renden Panden imod Væggen, denne lange Hulken,
                    denne dybe Fortvivlelse, som først lindres ved et Pistolskud i Hjertet. Napoleon
                    bebreidede den Dag, han havde sit Møde med Goethe, denne, at han havde
                    combineret Kjærlighedshistorien med Sammenstødet med det fornemme Selskab, men
                    som man seer med Urette; thi begge disse Begivenheder gribe ind i hinanden og
                    udtrykke Bogens Idee.</p>
            </div>
            <p><span class="ind">Hvad her er fremstillet er ei som i «La nouvelle Héloïse» Dydens og
                    den deistiske Religiøsitets Overvinden af Naturdrift og Lidenskab, men
                    Lidenskabens Fatalisme; med Nødvendighed gaaer i denne Hjertets Tragedie den
                    regeltrodsende Natur og den regelløse Lidenskab tilgrunde. Bogens Slutning er
                    iøvrigt ikke opfundet af Goethe; til den er et Manuskript, der fremstiller den
                    unge Jerusalems Endeligt benyttet (det findes i Kestners Bog om Goethe og
                    Lotte). I de sidste Linier er kun et enkelt Ord forandret som vulgært. I
                    Manuscriptet staaer »<em>Barbiergesellen</em> trugen ihn.«</span> Bogen ender
                saaledes […] (1877:65-71)</p>
        </div>

        <div id="hs1_0027">
            <h1>Omarbejdelse</h1>
            <h2>Om Goethes <em>Die Leiden des jungen Werther, 1774</em></h2>
            <p>[… ] ham til Graven.</p>
            <div class="ud">
                <p>Hvad er »Werther«? Definitioner udtømme ikke et digterisk Mesterværks uendelige
                    Rigdom, men man kan sige med et Par Ord, at denne en lidenskabelig og ulykkelig
                    Elskovs Historie har sin Betydning derved, at den ikke blot udtaler et enkelt
                    Individs tilfældige Lidenskab og tilfældige Ulykker, men er behandlet saaledes,
                    at en hel Epoches Lidenskaber, Længsler og Kvaler have fundet deres Udtryk deri.
                    Denne Bog fremstiller det fulde Hjertes Ret og Uret overfor det forstandigt
                    ordnede Hverdagslivs trivielle og stivnede Regler, dets Uendelighedstrang, dets
                    Frihedstrang, der føler Livet som et Fængsel og alle Samfundets Skillemure som
                    Fængselsvægge. Alt hvad Samfundet byder er, som Werther siger, at male
                    Fængselsvæggene for Individet, at male dem perspectivisk med frie Udsigter til
                    vide Horizonter. Men Væggene selv brydes ikke ned. Derfor denne Renden Panden
                    imod Væggen, denne lange Hulken, denne dybe Fortvivlelse, som først lindres ved
                    et Pistolskud i Hjertet. Hvad her er fremstillet er ei som i »La nouvelle
                    Héloïse« Dydens og den deistiske Religiøsitets Overvinden af Naturdrift og
                    Passion, men Lidenskabens Fatalisme; med fatalistisk Nødvendighed gaaer i denne
                    Hjertets Tragoedie den regelløse og tøilesløse Lidenskab tilgrunde.</p>
            </div>
            <p><span class="ud">De veed, hvilken Strøm af sentimentale Productioner denne Bog
                    affødte, hvormange taaredrivende Romaner i Octav der nedstamme fra den</span>,
                hvorledes dens Følelse […] (1872:51-52)</p>

            <p>
                <strong>></strong>
            </p>

            <p>[…] ham til Graven.</p>
            <p><span class="ind">Det er bekjendt, hvilken Strøm af sentimentale Productioner denne
                    Bog affødte</span>, hvorledes dens Følelse […] (1877:71-72)</p>
        </div>

        <div id="hs1_0028">
            <h1>Omarbejdelse</h1>
            <h2>Om fordomme og regler</h2>
            <p>[…] Samfundets Convenients, <span class="ud">de aristokratiske Fordomme og
                    Forretningslivets Pedanteri</span>, at Hovedindtrykket af Bogen […]
                (1872:52)</p>

            <p>
                <strong>></strong>
            </p>

            <p>[…] Samfundets Convenients, <span class="ind">dets Fordomme, dets Tvangsregler, dets
                    Frygt og Sky for Geniet, hvis Strøm kunde gaae over sine Bredder og overskylle
                    »Tulipanbedene og Kjøkkenhaverne« paa begge Sider</span>, at Hovedindtrykket af
                Bogen […] (1877:72)</p>
        </div>

        <div id="hs1_0029">
            <h1>Tilføjelse</h1>
            <h2>Om Ossian</h2>
            <p>[…] siden »La nouvelle Héloïse«. <span class="ind">Først er her den endnu langt
                    renere og dybere Følelse for Naturen end hos Rousseau. Og hertil kommer i
                    Opfattelsen af Landskabet endnu et nyt Moment, som betinges ved den store
                    litterære Begivenhed, der i Mellemtiden var forefaldet. Udgivelsen af »Ossian«,
                    der gjorde et saa overordentligt Indtryk. Den skotske Barde smeltede jo selv
                    Bonapartes haarde Hjerte, saa at han langt foretrak ham for Homer. Dengang
                    troede man endnu paa Ossians Ægthed, og den Tid var endnu ikke indtraadt, da man
                    vendte sig bort fra disse Digte med samme Ærgrelse, som et Selskab føler, der i
                    en Have bar ladet sig henrive til Sværmeri af en Nattergals Toner og saa opdager
                    en eller anden forvorpen Krabat, der havde skjult sig i Buskene og var
                    Nattergalen. Macpherson var denne Bedrager, hvem det lykkedes i de Samtidiges
                    Hjerter at fortrænge Homer. Saaledes fortrænges ogsaa her i »Werther« den sunde
                    homeriske Naturanskuelse, som raader i Romanens første Del, af de urolige
                    ossianske Taagebilleder, der i dens anden Del svare til den stigende Sygelighed,
                    til Lidenskabens Uro og Lyrik.</span></p>
            <p>Kun usikkert […] (1872:52 / 1877:72-73)</p>
            <!-- det første punktum er et ! i 2.-udgaven, men det er for meget at kalde det en omarbejdelse pga. . > ! - eller hvad? -->
        </div>

        <div id="hs1_0030">
            <h1>Omarbejdelse</h1>
            <h2>Om Ossian og Goethe</h2>
            <p>[… ] mødes, idet hun <span class="ud">taus med sin Finger skriver Ordet »Klopstock«
                    paa den fugtige Rude. Iøvrigt er der i denne Bog en endnu renere, dybere,
                    genialere Følelse for Naturomgivelsen og Landskabet end hos Rousseau;
                    Forskjellen i Naturopfattelsen er betinget deraf, at en stor litterær Begivenhed
                    forefalder i Mellemtiden, Udgivelsen af »Ossian«, der gjorde et saa uhyre
                    Indtryk. De veed, hvorledes den skotske Barde smeltede selv Bonapartes haarde
                    Hjerte, saa at denne langt foretrak ham for Homer. Dengang troede man endnu paa
                    »Ossians« Ægthed, og den Tid var endnu ikke indtraadt, da man vendte sig bort
                    fra disse Digte med samme Ærgrelse og Væmmelse, som et Selskab føler, naar det i
                    en Have har ladet sig henrive til Sværmeri af en Nattergals Toner og saa opdager
                    en i Buskene skjult forvorpen Krabat, som var Nattergalen. Den stakkels
                    Macpherson var denne Bedrager. Det var ham, som fortrængte Homer. Saaledes
                    fortrænges ogsaa her i »Werther« den sunde homeriske Naturanskuelse, som raader
                    i Bogens første Halvdel efterhaanden af de urolige ossianske Taagebilleder, som
                    svare til den stigende Sygelighed, til Lidenskabens Uro og
                Phantasteri.</span></p>
            <p><span class="ud">De føler maaskee allerede, hvilke nye Charaktertræk Hovedfiguren har
                    indvundet ved at passere Rhinen. Saint-Preux var endnu, som Navnet allerede
                    antyder, det ridderlige Ideal. Det er Goethe, den moderne Tids Digter, som gjør
                    det af med det ridderlige Ideal. Jeg vil blot gjøre Dem opmærksom paa, hvorledes
                    i hans Helte alle Riddertidens Egenskaber, først og fremmest det physiske Mod,
                    hvis Fremstilling aldrig forfeiler sin Virkning paa naive Læsere, er fuldstændig
                    skudt tilside. Saaledes i »Werther«, i »Wilhelm Meister«, i »Faust«. Werther er
                    ikke en Ridder, men en Grubler, en Poet, en Phantast. Lad os dvæle endnu nogle
                    Øieblikke ved denne Skikkelse. Werther er en Syg; hvad er det, som han inderst
                    inde feiler? Han er urolig og feberagtig, men lad os vel forstaae det, hans Uro
                    er Anelsens, Uvishedens, de slet begrændsede og uindskrænkede Længslers, men
                    ikke Fortvivlelsens eller Haabløshedens. Han</span> tilhører en Tid […]
                (1872:53-55)</p>

            <p>
                <strong>></strong>
            </p>

            <p>[…] mødes, idet hun <span class="ind">under Regnveiret seer ud af den fugtige Rude og
                    udbryder i Ordet »Klopstock!«.</span></p>
            <p><span class="ind">Og fra Saint-Preux til Werther er Fremskridtet lige saa stort. I
                    Saint-Preux var, som Navnet allerede antyder, endnu nogle Reminiscentser af det
                    ridderlige Ideal. Det er Goethe, den moderne Tids Digter, som gjør det af med
                    dette Ideal. I hans Helte er Fremstillingen af det fysiske Mod, som aldrig
                    forfeiler sin Virkning paa naive Læsere, skudt - næsten mere end tilbørligt -
                    tilside. Saaledes i Wilhelm Meister og i Faust. Saaledes er da Werther heiler
                    ikke en Ridder, men en tænkende og følende Mikrokosme: Han omfatter fra sit
                    begrændsede Punkt i Rummet den hele Tilværelse, og Uroen i hans Sjæl er den Uro,
                    som bebuder og ledsager en ny Tidsalders Fødsel. Hans Uro er Anelsens og den
                    uindskrænkede Længsels, han</span> tilhører en Tid […] (1877:74)</p>
        </div>

        <div id="hs1_0031">
            <h1>Omarbejdelse</h1>
            <h2>Om Goethe</h2>
            <p>[…] Rigdommen, prist<span class="ud">; Goethe, der mange Gange i sine Skrifter,
                    saaledes navnlig i »Wilhelm Meister«, udelukkende af Kjærlighed til det Skjønne
                    tyede til Samfundets høieste Kredse, har med Smerte følt, at en Plebeiers Liv er
                    en Krig, og det den sørgeligste Krig af alle, den for Udkommet, at han er
                    nødsaget til at tænke paa Penge, til bestandig at tage Økonomien med paa Raad og
                    at hans Kone er tvungen til at være en Husholderske, selv om hun iøvrigt er en
                    Muse. Derfor taler Goethe saa utvungent om Rigdommens Fortrin. Og</span> hvad
                der gjælder […] (1872:55-56)</p>

            <p>
                <strong>></strong>
            </p>

            <p>[…] Rigdommen, prist<span class="ind">, og</span> hvad der gjælder […] (1877:75)</p>
            <!-- reelt en udeladelse; men det må vel gøre sådan her! -->
        </div>

        <div id="hs1_0000">
            <h1>Omarbejdelse</h1>
            <h2>Om sandhed og længsel</h2>
            <p>[…] Alliv i sig, <span class="ud">som attraaer Sandheden, men ikke kunde naae den,
                    uden med det Samme at naae Alvidenheden,</span> i hvis Hjertes […] (1872:56)</p>

            <p>
                <strong>></strong>
            </p>

            <p>[…] Alliv i sig, <span class="ind">og</span> i hvis Hjertes […] (1877:75)</p>
            <!-- som ovenstående (id=31) -->
        </div>

        <div id="hs1_0032">
            <h1>Omarbejdelse</h1>
            <h2>Om Goethes <em>Die Leiden des jungen Werther</em>, 1774</h2>
            <p>[…] for hans Næse<span class="ud">, og saaledes, at han selv i Rettens, i Moralens, i
                    det Fornuftiges Navn maa indrømme denne Philisters Berettigelse, ja maaskee
                    endog tilstaae at den Anden vil blive en bedre Ægtemand og gjøre Lotte
                    lykkeligere end han. Hvad er dog dette? passer Kjærligheden da ikke for
                    Ægteskabet, Individet ikke for Samfundet, Hjertet ikke med Hovedet? Er der en
                    gruelig Disproportion</span> i Tilværelsens store […] (1872:57)</p>

            <p>
                <strong>></strong>
            </p>

            <p>[…] for hans Næse<span class="ind">. Overalt hvor han har en Evne, mødes den af en
                    Skranke, overalt hvor han har en Attraa, mødes den af et Ceremoniel, og hvor han
                    har en brændende Drift, en nagende sjælelig Tørst, hvor han udstrækker sine
                    Hænder i Lidenskab, svare Samfundsforholdene ham et uafviseligt Nei. Det er da
                    som var der et stort, et grueligt Misforhold mellem Individet og den almindelige
                    Tilstand, Hjertet og Forstandsordenen, Lidenskabens Love og Samfundets Love - og
                    dette Indtryk laa dybt i Slægten. Det stod for denne Slægt, som var der noget
                    Galt etsteds</span> i Tilværelsens store […] (1877:76)</p>
        </div>

        <div id="hs1_0034">
            <h1>Omarbejdelse</h1>
            <h2>Om Goethes <em>Die Leiden des jungen Werther</em>, 1774, og François-René de
                Chateaubriands <em>René</em>, 1802</h2>
            <p>[…] Harmoni med hinanden. <span class="ud">Alle hine skjønne Drømme om Frihed og
                    Lighed vare skyllede bort i en Syndflod af Blod og Rædsler. Kampen for
                    Individets Menneskeret havde ført til det brutaleste Verdens-Despoti. Saa møde
                    vi da igjen Aarhundredets unge Mand, hvor er han forandret! Han er bleg</span>,
                hans Pande […] (1872:58)</p>

            <p>
                <strong>></strong>
            </p>

            <p>[…] Harmoni med hinanden. <span class="ind">Kampen for Individets Menneskeret syntes
                    kun at ville føre til nye Magthaveres Despoti. Saa møde vi da paany i
                    Litteraturen Tidsalderens unge Mand. Hvor er han forandret! Al Friskhed er veget
                    fra hans Lød, al Barnlighed veget fra hans Sind</span>, hans Pande […]
                (1877:77)</p>
        </div>

        <div id="hs1_0035">
            <h1>Omarbejdelse</h1>
            <h2>Om Goethes <em>Die Leiden des jungen Werther</em>, 1774, og François-René de
                Chateaubriands <em>René</em>, 1802</h2>
            <p>[…] i Werthers: Melancholien. <span class="ud">Werther var syg, men ikke melancholsk,
                    René er fortabt i en ørkesløs Kval, hvorover han ikke kan blive Herre, han hader
                    Menneskene og sig selv</span>. (1872:58)</p>

            <p>
                <strong>></strong>
            </p>

            <p>[…] i Werthers: Melancholien. <span class="ind">Atter og atter kommer Werther netop
                    tilbage til, at Intet er ham en saadan Pest som ondt Lune og Mismod; Werther er
                    ulykkelig, men ikke melancholsk. René derimod er fortabt i en ørkesløs Kval,
                    hvorover han ikke kan blive Herre. Han er Melancholiker og Misanthrop. Han
                    danner Overgangen fra Goethes Werther til Byrons's Giaur og Corsar</span>.
                (1877:78)</p>
        </div>

        <!-- slut 1. udg. kap. II vs. 2. udg. kap. III -->
        <!-- start 1. udg. kap. III-IV-V vs. 2. udg. kap. IV -->

        <div id="hs1_0036">
            <h1>Omarbejdelse</h1>
            <h2>Ny indledning. 1872-udgavens kap. III-IV slås i 1877-udgaven sammen i kap. IV</h2>
            <div class="ud">
                <p>III.</p>
                <p>Paa dette Tidspunkt er det, at Melancholien og Misanthropien begynder at blive et
                    poetisk Element, men for at forklare hvad jeg hermed mener, maa jeg gaae noget
                    tilbage i Poesiens Historie. Litteraturen har ganske vist skildret Misanthroper
                    før. Jeg vil til Sammenligning fremdrage nogle Skikkelser hos Molière og
                    Shakspeare. Forskjellen mellem disse og den moderne Tids vil da blive Dem
                    klar.</p>
                <p>En af Molières interessanteste Figurer og jeg tilstaaer den af alle hans
                    Charakterer, som er mig personlig kjærest, er Alceste, Misanthropen. Gjenstanden
                    for Alcestes Indignation og Forbitrelse er hele det System af Hensyn, af
                    Indrømmelser, af smaa og store Løgne, hvorpaa den saakaldte selskabelige Omgang
                    beroer. Han har ganske vist Uret heri. Uden den Fiction, som den conventionelle
                    Høflighed frembringer, vilde Livet være endnu meget hæsligere end det er. En fin
                    og elskværdig Philosoph har sagt: »Da Skjønheden ikke existerer har man opfundet
                    Kunsten, og da Godheden og Hjerteligheden ikke existerer har man opfundet
                    Høfligheden.« Og er der alvorlig talt ikke Aarsag nok til at bære en Smule
                    Maske? hvor Mangen er der, som ikke hellere vilde være helt ukjendt end helt
                    kjendt, og er der ikke et Flertal, som det, om ikke af andre, saa dog af
                    æsthetiske Grunde, vilde være baade Synd og Skam at demaskere, da deres Maske er
                    saa meget smukkere end deres Ansigt? Men jeg taler selv som Philinte i Stykket,
                    og jeg maa ikke glemme de glimrende og veltalende Svar som Alceste giver.
                    Alceste hader Menneskene, fordi han deler dem i to Klasser, den ene udgjøre de
                    Lave og Ondskabsfulde, den anden bestaaer af dem, der ere artige og opmærksomme
                    mod hine Ondskabsfulde og Lave, og som derved muliggjøre deres Færd. Han sætter
                    den feige Hensyntagen, den af Frygten udsprungne Falskhed i lige Linie med de
                    værste og mest berygtede Laster. Han er saa forbitret paa Feigheden, der ikke
                    vil see det Foragtelige hvor det findes, at han rent glemmer den anden store
                    Verdensmagt, Dumheden, der virkelig ikke seer den, hvor den findes. Han skummer
                    over at see den Nidding, med hvem han har Proces, og hvis Kjeltringeagtighed al
                    Verden kjender, vel seet, vel optaget, ja beskyttet overalt. Han siger Oronte op
                    i Ansigtet, at hans Vers ere slette. For at stille Charakteren i det rette
                    Relief har Digteren nu ladet Alceste være dødelig forelsket i en ung Coquette af
                    den fineste og ved sin Elskværdighed farligste Art. Hun tumler med ham som med
                    et Barn, driller og trodser ham paa alle Maader, tiltrækker og tirrer ham til
                    det Yderste; hvert Ord hun siger er en Braad som stikker ham, og enhver af
                    hendes Handlinger skjærer ham i Hjertet. Det er hans Forbandelse at han paa een
                    Gang maa elske hende og fortvivle over hende. Kan man tænke sig en værre Skjæbne
                    for en Misanthrop, end den at tilbede en saadan Kvinde og være Boldt for alle
                    hendes Luner! Det skulde synes saa, men mon man ikke ogsaa skulde kunne vende
                    den hele Betragtning om?</p>
                <p>En Mand der bedre end nogen Anden forstaaer sig paa Skuespil og Theater, Hr.
                    Edmond Thierry, Directeur for Théâtre français, sagde til mig Dagen efter en
                    Opførelse af »Le Misanthrope« i Anledning af en Bemærkning jeg gjorde om en
                    Skuespiller, der efter min Opfattelse spillede Rollen for slebent: »Finder De
                    oprigtigt talt at Alceste er misanthropisk og at Navnet passer? jeg for min Part
                    troer, at hvis Celimène ikke var coquet, saa vilde Alceste ikke være mere
                    misanthropisk end jeg er.« Dette var en Spøg, men den skjuler en Sandhed. Det er
                    Omstændigheder og Forhold, en Stilling midt i et fordærvet Hofliv, et pirreligt
                    og ærekjært Sind, en sandhedskjærlig Charakter, som i Forening med tilfældige
                    personlige Ulykker frembringe Alceste’s Misanthropi som Resultat. Han er
                    Misanthrop af Raisonnement, ikke af Temperament. Netop herved er han saa ægte
                    fransk en Frembringelse. I en tydsk Melancholiker vilde Grundlaget være »Gemyt«,
                    i en engelsk Melancholiker er Grundlaget Humor, i en fransk Melancholiker er
                    Grundlaget Raisonnement, det vil sige analyserende Forstand. Alceste er et
                    Product af hin classisk-oratoriske Tid i Frankrig, over hvilken man først ved
                    det attende Aarhundredes Slutning kom ud. Han er meget nærmere ved Boileau end
                    det skulde synes. De seer her et Exempel paa en Tidsaands og en Folkeaands
                    overvældende Magt over Individet. Naar man taler om Boileau’s og
                    Forstandstragoediens Tidsalder i Frankrig, kunde det ved første Øiekast synes en
                    Modsigelse, at Molière, Modpolen til Boileau, Racines Antipode, tilhører samme
                    Tid. Man kunde i det Mindste mene, at hans dybeste og mest fortræffelige
                    Figurer, den naive Agnes i »Fruentimmerskolen« og den melancholske Alceste i
                    »Misanthropen« dannede en Undtagelse. Men der gives Aandslove, der ere ligesaa
                    ubrødelige som Naturlovene. Jeg har et andet Sted paavist i hvilken Grad Agnes’s
                    Naivetet er fremraisonneret af Digteren, jeg skal nu paavise Dem det Samme om
                    Alceste’s Melancholi. Tag som Modsætning en af Shakspeare’s Misanthroper,
                    Jacques f. Ex. i »Som Jer behager«. Der har De Misanthropen af Temperament.
                    Jacques er en Digternatur, vemodig og blød. Vil De høre, hvorledes han
                    beskrives:</p>

                <p> Hr. Amiens og jeg sneg os idag<br/> Bag paa ham, da han laa ved Egetræet<br/>
                    Hvis gamle Rod sig strækker ud i Bækken<br/> Der sladrer hen igjennem Skoven
                    her.<br/> Da kom derhen en stakkels jaget Hjort,<br/> Haardt saaret af en Jægers
                    Skud, for der<br/> At gispe ud sit Liv. I Sandhed, Herre,<br/> Det stakkels Dyr
                    udstødte Suk saa dybe,<br/> Som om dets laadne Kjortel skulde sprænges<br/> Ved
                    hvert et Gisp; de store, runde Taarer<br/> En efter anden randt bedrøveligt<br/>
                    Ned ad den stakkels Snude; der laa Jacques<br/> Og saa tungsindigt paa den
                    laadne Stakkel,<br/> Der stod ved Randen af den raske Bæk<br/> Og øged den med
                    Graad. Han saa den ene<br/> Forladt af sine fløielsbløde Venner.<br/> Han sagde:
                    »Det er rigtigt, saadan spreder<br/> Ulykken Venneflokken ad.« Da sprang<br/> En
                    sorgløs Flok forbi den, mæt af Græsset.<br/> Ja, sagde Jacques, far I kun Eders
                    Vei,<br/> I trinde, fede Borgermænd! det er jo<br/> Den rette Skik og Maade.
                    Hvorfor see<br/> Paa denne ødelagte Stakkel her!<br/> Saaledes gjennemborer han
                    med Spot<br/> Hver Sjæl i Stad, paa Landet og ved Hove,<br/> Ja selv det Liv vi
                    føre her. Han sværger<br/> At vi er Voldsmænd, Røvere, ja værre,<br/> Der ængste
                    Dyrene og dræbe dem<br/> I deres Hjemstavn, som Naturen gav dem.<br/> Han græd
                    og grubled’ over Hjortens Suk. </p>

                <p>De seer ham rørt til Taarer over det saarede Dyrs Lidelser. Det er ikke gjennem
                    Raisonnement, ikke gjennem Forstanden, at han indigneres over Menneskenes
                    Slethed og grusomme Raahed, han føler umiddelbart, at hans Sjæl er af samme
                    Natur som Dyrets. Dyret er ham et Barn af samme Moder som han selv. Han er i sin
                    Følelse Pantheist. Hvilken Afstand fra hin classiske Tids Anskuelse i Frankrig,
                    da selv Cartesius ansaa Dyret for en Maskine og betragtede dets Skrig som rent
                    mekanisk frembragte ved Slaget, ganske som Skrigedukkens ved Trykket.</p>
                <p>I Modsætning hertil foregriber Jacques de mest fintfølende moderne Poeters
                    Naturbetragtning, f. Ex. Shelley’s. De veed, at Shelley som Yngling stiftede en
                    Forening af unge Mænd, der ud fra den Anskuelse, at det var et utilladeligt og
                    forbryderisk Barbari af Menneskene at spise Dyrene, forpligtede sig til
                    udelukkende at leve af Planteføde.</p>
            </div>
            <p><span class="ud">Ikke desmindre er Jacques saa lidt som Alceste en Type paa den
                    moderne Melancholi. Hver af dem udtrykker kun et almenmenneskeligt Mismod i den
                    Form, som er dem naturlig efter deres forskjellige Nationalitet. </span>Den ved
                det 19de Aarhundredes Begyndelse […] (1872:58-64)</p>

            <p>
                <strong>></strong>
            </p>

            <div class="ind">
                <p>IV.</p>
                <p>Chateaubriand hører ikke som Goethe til Fredens Mænd, Der stod en
                    Tilintetgjøreisens Stjerne over hans Vugge; der er intet Aar imellem hans Fødsel
                    og Napoleon Bonapartes, og hin Sværdtids mørke og grusomme Aand fornemmes i hans
                    Skrifter og har meddelt dem en egen vild Poesi.</p>
                <p>Men, kunde man indvende, har han da virkelig noget tilfælles med Rousseau og
                    Goethe, har han virkelig lært Noget af dem? Jeg anseer det for godtgjort, at
                    ikke blot han men hele hin Tidsalder var dannet af de Bøger, vi nys have
                    gjennemgaaet kritisk. Der lader sig føre en Art Bevis herfor: Etsteds, hvor
                    Chateaubriand bebreider Byron aldrig at have nævnt hans Navn og at have fortiet
                    hvad Childe Harold skylder René, fremhæver han, at han selv ikke bærer sig
                    saaledes ad og ikke vil fortie at Ossian, Werther, Saint-Pierre have virket paa
                    Dannelsen af hans Ideer. Et andet Sted, hvor han skildrer Bonapartes Tog til
                    Ægypten, siger han: »I det Bibliothek, han førte med, fandtes <em>Ossian,
                        Werther, La nouvelle Héloïse og det gamle Testamente</em>, et tilstrækkeligt
                    Symptom paa det Chaos, der fandtes i Napoleons Hoved. Han blandede realistiske
                    Ideer og romantiske Følelser, Systemer og Drømmerier, alvorlige Studier og
                    Fantasifostre, Visdom og Gralskab sammen. Af disse Aarhundredets usammenhængende
                    Frembringelser var det, at han formede Keiserdømmet.«*) [*) Mémoires d'Outre
                    Tombe II 190 III 78.] Jeg lader dette Udsagn staae ved sit Værd, men saa Meget
                    er klart at laae Rousseaus's Héloïse, Goethes Werther og Ossians Digte saaledes
                    i Luften, at det kunde staae for en Samtidig som havde de været medindgribende i
                    Keiserdømmets Tilblivelse, da maatte de endnu uundgaaeligere have Lod og Del i
                    de epochegjørende litteraire Producter, der paa samme Tidspunkt saae Lyset.</p>
                <p>Sammenligner man Chateaubriands Talent med Bonapartes Geni - og den chronologiske
                    Sammenstilling ligger nær - da er det, som om det nye Aarhundrede havde samlet
                    og udslynget sin hele Handlekraft og Foretagelsesaand i den store Feltherre og
                    Erobrer, saa at der ligesom ikke var noget tilovers for dem iblandt den
                    samtidige Generation af unge Mænd, der ikke fulgte ham paa hans krigerske Baner.
                    Toget af de Handlende og Kjæmpende farer dem forbi og lader dem staae
                    ubesluttede og misfornøiede tilbage. René digtes at leve under Ludvig d. 15des
                    Tid, men hvad der siges om Tidsalderen da, viser sig at kunne overføres paa
                    Chateaubriands Ungdom. Det er, siger René, en Tid, da Folket fra den Ærefrygt
                    for Religionen og den Strenghed i Sæder, der tidligere havde hersket, var sunket
                    til Ugudedelighed og Fordærvelse, fra Geniets Høider til det blot smidige Vid,
                    og hvori derfor den alvorlige og retsindige Aand følte sig ulykkelig og
                    isoleret. Men netop dette passer paa Slutningen af det 18de Aarhundrede, som den
                    opfattedes af Chateaubriand. René fortæller Chactas, Atalas Elsker, sit Livs
                    Historie til Gjengjæld for at Chactas i »Atala« har fortalt ham sin. Han
                    skildrer sin Barndom paa Fædreneslottet i den afsides Provinds, fortæller,
                    hvorledes han overfor sin Fader altid følte sig tvungen og hæmmet og kun var
                    tilfreds i Selskab med sin Søster Amélie. Begge vare sørgmodige af Naturen,
                    begge poetisk anlagte, snart forældreløse og tvungne til at forlade deres Hjem.
                    René længes mest efter Klosterlivets Stilhed, men den ustadige Længsel slaaer om
                    og skifter Væsen, han beslutter at reise, finder iblandt Roms og Grækenlands
                    Ruiner Næring for sin Melancholi og opdager blandt de levende Folkeslag samme
                    Glemsel af de Afdøde som paa de undergaaede Nationers Jordbund. I London vide de
                    Arbeidere, han paa Gaden spørger, Intet om Karl den 2den, ved hvis Statues
                    Fodstykke de staae. Hvad er da Ry og Storhed værd! Han reiser til Skotland,
                    lever i Minderne om Morvens Helte; men hvor Ossian sang og Fingal seirede, der
                    græsse nu Kvæghjorde. Han søger atter til Italien, studerer Kunstens
                    Mindesmærker, men finder at ban med al sin Møie endnu Intet bar lært. Fortid og
                    Nutid ere to ufuldstændige Statuer, den ene er bleven gravet lemlæstet op af
                    Jorden, den anden staaer ufærdig og kan først fuldendes af Fremtiden. Og Naturen
                    beroliger saa lidt som Historien hans syge Sjæl. En Gang besteg ban Etna, saae
                    paa den ene Side Solen staae op i Horizonten, saae under sig bele Sicilien
                    omgivet af det uhyre Hav tage sig saa lille ud, at Floderne lignede geografiske
                    Linier paa et Kort, og saae paa den anden Side ned i Vulkanens Krater med dens
                    glødende Indre og sorte Dampe. Han finder i denne Situation det sande Billede
                    paa sin Cbarakter og sin Existents: »Saaledes, siger han, bar jeg hele mit Liv
                    igjennem for mine Øine havt en paa engang ubyre udstrakt og umærkeligt lille
                    Verden og en aaben Afgrund ved Siden af mig.« Selvfølgeligt er denne vulkanske
                    og fordringsfulde Natur overalt tilovers i sit Fædreland. Det nytter ikke at han
                    søger at bringe sine Ytringsformer i Niveau med det Samfund, over hvilket han
                    mener at hans Indre hæver ham saa høit; han bliver overalt behandlet og betegnet
                    som »en <em>romantisk</em> Aand«, (esprit romanesque), for hvem der ingen Brug
                    er i Livet. For første Gang møder os her en Antydning af det Begreb, der senere
                    i en lidt forandret Form skulde blive Kunstudtryk i Frankrig, da den romantiske
                    Skole kom op.*) [*) Det danske Sprog gjør ikke nogen Forskjel.] Der er virkelig
                    noget, der tyder paa en Romantiker før Romantiken, i denne hemmelighedsfulde
                    Lidelse, som føler, at den er »interessant«. Af alle hine halvglemte Minder om
                    en Storhed, som svandt, hine Indtryk af et Navns og et Ryes Forgjængelighed,
                    hine harmfulde Stemninger over Menneskenes Smaalighed og Slethed har René nemlig
                    uddestilleret sig en haardnakket Overtydning om at der ikke gives nogen Lykke,
                    samt en dyb Livslede og en stadig Følelse af Tomhed og Kjedsomhed, paa samme Tid
                    som han føler en overstrømmende Livskraft i sine Aarer. Hans Yndlingsord ere: la
                    folie de croire au bonheur - dégôut de la vie — profond sentiment d'ennui o. s.
                    v. I al denne Jammer tyer han i sine Tanker bestandig til Søsteren som til sin
                    eneste Trøst, indtil han til sin Overraskelse og Sorg mærker, at hun undgaaer
                    ham, gjentagne Gange ved hans Tilbagekomst til Frankrig erklærer sig ude af
                    Stand til at træffe ham, synes at have glemt ham og haus Ømhed for hende. Kun
                    een Gang, da hun aner, han staaer i Begreb med at begaae Selvmord, nærmer hun
                    sig ham et Øieblik paany. Han har allerede føiet denne sin elskede Søsters Kulde
                    til Kjæden af sine bitre Erfaringer om Menneskenes Troløshed, da Efterretningen
                    om, at hun agter at lade sig optage som Nonne i et Kloster, kalder ham til
                    hendes Opholdssted. Han ankommer netop tidsnok til at faae en Plads ved den
                    uhyggelige Ceremoni, til at see Amélies Haar falde under Saxen, og til at knæle
                    ned ved hendes Side, medens hun, som Ceremoniellet fordrer, udstrækkes paa
                    Kirkens Marmor som et Lig, da han hører sin Søster fremmumle en Bøn om
                    Tilgivelse for »den forbryderske Lidenskab, hun har følt for sin Broder«. Paa
                    een Gang begriber han sin Søsters Opførsel imod sig og falder afmægtig om.
                    Saasnart han har fattet sig, beslutter han at forlade Europa og reise til den
                    nye Verden. Den Nat, han forlader Frankrigs Kyst, bryder et frygteligt Uveir
                    løs. »Vilde, siger han. Himlen underrette mig om, at Uveiret altid skulde
                    ledsage mine Skridt?« Det Visse er, at Chateaubriand saa lidet kan undvære dette
                    Accompagnement af Lyn og Torden til Renés Levnetsløb som til Atalas Elskov.</p>
                <p>Det er som man seer ualmindelige Skjæbner, der her møde en ualmindeligt anlagt
                    Charakter, [o]g fra denne Charakter er det, at Melancholien og Misanthropien i
                    den nyere Litteratur kan dateres. Dette Tungsind og dette Menneskehad er af en
                    ganske anden Art end det nogensinde før havde vist sig. Molières Alceste, den
                    dybeste og skjønneste af hans Mandscharakterer, er f. Ex. kun Misanthrop i den
                    Forstand, at han til sit Væsens Grund er oprørt dels over den Lavhed, dels over
                    den feige Hensyntagen, den af Frygten udsprungne Falskhed, som hersker ved et
                    frækt og fordærvet Hof, men han er ikke tungsindig, hans Temperament er ikke
                    sygt og han bærer intet Kainsmærke paa sin Pande.</p>
            </div>
            <p>Den ved det 19de Aarhundredes Begyndelse […] (1877:78-84)</p>
        </div>

        <div id="hs1_0037">
            <h1>Omarbejdelse</h1>
            <h2>Om François-René de Chateaubriands <em>René</em>, 1802</h2>
            <p>[…] udbredte sig over Europa<span class="ud">.</span></p>

            <p>
                <span class="ud">IV.</span>
            </p>
            <div class="ud">
                <p>Vil man forstaae denne Aarhundredets Sygdom, maa man først lægge Mærke til, at
                    dette i den store Mand, der kan betegnes som Aarhundredets Storhed, og i hvem
                    det fra først af incarnerer sig, Bonaparte nemlig, ligesom udslynger hele sin
                    Handlekraft og efter denne uhyre Kraftanstrengelse falder tilbage som lammet paa
                    Villien. Saa er det, at hin store Skare af urolige og ørkesløse Aander træde
                    frem paa Skuepladsen, og en og samme Grundform varieres i det Uendelige. Den
                    første, den mest fremragende af disse Skikkelser er René. Usynligt for ham selv
                    er Herskerseglet blevet sat paa hans Pande.</p>
            </div>
            <p><span class="ud">I ham spirer al den Egoisme, som er Melancholiens først fremtrædende
                    nye Element, al hin stolte Overlegenheds-Følelse, den Selvforgudelse, alle de
                    Luner og Uvornheder, ja selve hint Høiheds-Vanvid, hvormed saamange af
                    Aarhundredets store Mænd have forbauset og forarget deres Samtid. Hvorledes, vil
                    man sige, kommer dette fra »René«? Paa den Snes Blade, af hvilke Skriftet
                    bestaaer, forekommer jo næsten ikke andet end de tungsindigste Selvanklager. Men
                    »René« skildrer kun Sygdommens første Stadium og Bogen er bleven fortsat og
                    udviklet, først i det Brev som findes fra René i »Les Natchez«, dernæst saa at
                    sige i hele Læseverdenens Phantasi. René er hint første Stadium, Uroens og
                    Udvælgelsens,</span> René er Øieblikket […] (1872:64-65)</p>

            <p>
                <strong>></strong>
            </p>

            <p>[…] udbredte sig over Europa<span class="ind">, og René er kun den Skikkelse, som
                    først og kraftigst fremstiller Sygdommens Symptomer hos de mægtigst begavede
                    Aander.</span></p>
            <p><span class="ind">René bærer hint Kainsmærke, jeg nævnte; men dette Mærke er tillige
                    Herskerseglet. Usynligt for ham selv er dette Geniets Segl blevet sat paa hans
                    Pande. Bag de tungsindige Selvanklager, hvoraf René's Bekjendelse bestaaer,
                    ligger den stolte Overlegenhedsfølelse, som fyldte Digterens eget Bryst. Naar
                    man omhyggeligt læser Chateaubriands Mémoirer, kan man ikke værge sig mod den
                    Tanke, at der selv bag Forholdet til Amélie ligger en Art Skriftemaal, en
                    Tilstaaelse af den lidenskabelige Kjærlighed, Søsteren Lucile nærede til sin
                    beundrede Broder. Hvor meget mere er da Episodens øvrige Indhold af confessionel
                    Natur. René's Kval er Geniets Fødselsveer i den moderne Personligheds
                    Sjæl.</span> René er Øieblikket […] (1877:84-85)</p>
        </div>

        <div id="hs1_0038">
            <h1>Omarbejdelse</h1>
            <h2>Om François-René de Chateaubriands <em>René</em>, 1802</h2>
            <p>[…] Følelse af sig selv. <span class="ud">Han venter og vakler ikke mere, han byder
                    og han vil. Her er et Øieblik, i hvilket hans Sjælstilstand er skjøn og sand,
                    men Misforholdet mellem hvad han attraaer og hvad han evner forstyrrer strax
                    hans Sjæls kortvarige Harmoni. Han veed at Guden er med ham og i ham, og han kan
                    neppe mere skjelne imellem sig selv og Guden. Han tilbeder sig selv, idet han
                    tilbeder Guden. Han veed jo, at hans Tanker og hans Tale er inspireret og hvor
                    er Grændsen imellem det, som er af ham, og det, som ikke er af ham, han holder
                    endog mere af de Vildfarelser end af de Sandheder han frembringer; thi hine
                    tilhøre mere egentligt ham selv og han føler sig i høiere Grad som Ophav til
                    dem. Mængdens Virak gjør ham ør i Hovedet. Hans Fjender ere ikke hans, men
                    Sagens, det Godes Fjender, og alle Midler ere gode imod dem. For sig selv
                    fordrer han Alt, Folkets Gunst, Kvindernes Kjærlighed, alle Livets Laurbær og
                    Roser, og det falder ham ikke ind, at han skulde være forpligtet til at vise
                    Gjengjæld. Han lader sig elske uden at elske igjen. Er han ikke en priviligeret
                    Natur, en Apostel, der farer som en Flygtning gjennem Livet, en flyvende Ild,
                    som oplyser, fortærer og forsvinder. Han siger som Chateaubriand i et Brev til
                    en af sine Elskerinder: »Mit Liv er kun en Hændelse, tag af denne Hændelse
                    Lidenskaben, Hvirvelen og Ulykken, jeg skal give Dem mere deraf paa een Dag, end
                    Andre i lange Aar.« Saaledes talte den første René endnu, da han var 64 Aar
                    gammel. Og mærk det vel, den Mand, der taler saaledes, er i al Oprigtighed og
                    uden Hyklen den samme, der optræder som Troens Ridder og Christendommens
                    begeistrede Forsvarer, thi ham er Alt tilladt; han er den Udkaarne og som den
                    pythiske Præstinde halvt vanvittig i Følelsen af sit Kald.</span></p>
            <div class="ud">
                <p>Der er paa engang noget Guddommeligt og noget Satanisk ved ham, en egen
                    Tilintetgjørelseslyst.* Den Form hvorunder han elsker, er den at forstyrre, at
                    fortære. Han forfører ligesom ved overnaturlige, ved giftige Midler, kaster
                    Runer, giver Trylledrikke. Det unge aabne Hjertes, den unge og friske Elskovs
                    fortryllende Magt er ikke den, hvormed han bedaarer. René skriver Ord som disse
                    til sin indianske Hustru: »Ja, Celuta, hvis Du mister mig, vil Du leve som Enke,
                    thi hvo kunde omgive Dig med den Flamme, jeg bringer med mig, selv naar jeg ikke
                    elsker,« og et andet Sted: »Der udgaaer fra dette Hjerte Flammer, som mangle
                    Næring, som kunde fortære Skabningen uden at blive mætte, og som kunde fortære
                    Dig selv.« Jeg gjør ikke Chateaubriand ansvarlig for de Ord, han lægger René i
                    Munden, men, se tilbage, og De vil finde hin det forrige Aarhundredes Lucifer
                    Voltaire uskyldig som et Barn i Sammenligning. De veed hvilken rørende Ømhed han
                    udfoldede mod sine Elskerinder, en Ømhed, der i ingen Henseende tabte sig selv i
                    de Tilfælde, hvor han blev plumpt forraadt. Se frem, og De vil i Kierkegaards
                    Forfører kun finde en bredere Udførelse af hvad der i Omrids er givet her. Føi
                    nu til Egoismens Tilintetgjørelseslyst Ligegyldigheden for Alt hvad der
                    foregaaer udenfor Helten, den dybe Livslede og den uundgaaelige Lede ved sig
                    selv, som end ikke den oprigtigste Selvbeundring kan holde borte, saa har De
                    Typens Grundtræk. Kjender De Billedet, ligner det Originalen? Eller er der nogen
                    af Dem, som ikke skulde have truffet en af de utallige Copier? Hos En er eet
                    Træk, hos en Anden et andet fremtrædende. En reiser sig i overmenneskelig
                    Stolthed som hin engelske Lord, der gav Verden sit Speilbillede i »Cain« og
                    »Manfred«, en Anden faaer af sine philosophiske Studier kun saa Meget ud, at han
                    er en Gud, saaledes som den tydske Digter, der skrev »Buch der Lieder«, saa tidt
                    har tilstaaet. En kaster sig paa den Rolle at være Guddommens Prophet, lader sig
                    dyrke som en Pave og lader endnu som Olding unge Kvinder komme til sig for at
                    kysse hans rystende Hænder. For en Fjerde bliver Tungsindet det absolut
                    bestemmende, Pantet paa hans Kald, Kilden til hans Livsførelse og til hele hans
                    Forfattervirksomhed. Og dette Tungsind berøver ham alt praktisk Blik til at
                    bedømme Virkeligheden. Den ringeste Begivenhed, der hænder ham, svulmer op til
                    noget Betydningsfuldt, noget Afgjørende og ligesom Forudbestemt, hvortil han
                    atter og atter vil vende tilbage, medens det Samme for en mindre tungsindig
                    Betragtning vilde svinde ind til en ren Bagatel. De kjender alle disse nære og
                    fjerne, ægte og vanslægtede Brødre og Sønner af René. Typen omfatter et Spand af
                    Aar, og jeg beder Dem fremfor Alt ikke at forvexle den med en anden Type, som
                    følger den og som vi Alle kjende. René personificerer en Slægt, som sagde til
                    sig selv: før mit 25de Aar vil jeg være i Besiddelse af denne Pige, være en stor
                    Digter, en stor Kunstner eller døe. Den næste Slægt er den i hvilken Sætningen
                    lyder: før mit 25de Aar vil jeg have et Embede, før mit 30te Aar vil jeg være
                    Minister. Længselen efter et sikret Udkomme og en sikret Indflydelse er traadt
                    istedenfor alle de uvisse og ideale Længsler hos en Slægt, i hvilken Individet
                    uden Sværmen og uden Tvivl sætter sig sit bornerte Formaal og naaer det. Naar
                    hine Andre syntes haarde og tørre, da var det paa det andet Stadium, efterat de
                    havde dræbt Tvivleren og Drømmeren i deres Hjerte, disse vare det fra Fødselen
                    af og have ingen Krise gjennemgaaet.</p>
                <p>Efter alt det jeg nu har sagt vil det lyde underligt naar jeg fortæller Dem, at
                    René er sat paa sin Plads i »Génie du Christianisme« i ren reactionair og
                    catholsk Interesse for at godtgjøre, hvad troer De? Hvor nødvendig den
                    christelige Religions Trøst er for visse Lidelser og hvor nødvendigt det er at
                    gjenoprette Nonneklostrene, da kun i Klosteret findes Frelse for visse
                    Forvildelser. De maa nemlig vide, at René’s Grundulykke er den, at være
                    lidenskabeligt elsket af sin egen Søster, der for at overvinde sin Passion tager
                    Sløret og døer i Kloster. Hvor smukt lyder det ikke! Men føler De ikke
                    Raffinementet? Saa forførerisk, saa uimodstaaelig er hin René, at han endog ikke
                    raster, eller hvad jeg vilde sige, at Digteren ikke raster, før han har indgydt
                    Renés egen Søster en unaturlig Elskov til sin Broder. Atter her seer De,
                    hvorledes den reactionaire Tendents er hvirvlet ind i den revolutionaire
                    Bevægelses Malstrøm. Thi er der Noget som den saakaldte sataniske Skole senere
                    syntes at have Hævd paa, saa var det det, efter at have forherliget Passionen
                    som Natur, med Sympathi at skildre den, selv hvor den gaaer imod Naturen. Lad
                    mig nævne Dem et Par analoge Træk. Et af den unge revolutionaire Skoles
                    Yndlingsthemaer var det, at Afskyen for Blodskam kun beroede paa Fordom. Det var
                    en af Mérimées Yndlingssætninger i hans Ungdom. Man beraabte sig desuden paa
                    Bibelens Autoritet, eftersom Menneskeslægten jo efter den bibelske Tradition fra
                    først af havde udbredt sig gjennem Blodskam. Byron’s Cain er gift med sin
                    Søster. Det var jo desuden høieste Mode at fremstille sig som en Smule Djævel.
                    Chateaubriand, der har skildret sig selv i René og hvis Forhold til sin Søster i
                    ydre Henseende svarer til René’s, blev i Virkeligheden ingenlunde elsket af
                    denne anderledes end som en Broder, og det turde være høist sandsynligt, at der
                    her ligger Nøglen til Forstaaelsen af en af den sidste Tids uhyggeligste og
                    pinligste litteraire Begivenheder. De husker sikkert Alle den oprørende Anklage,
                    som Mrs. Beecher-Stowe for to Aar siden udslyngede imod Byron’s Minde. Et
                    forbryderisk Forhold imellem ham og hans Søster skulde have givet Anledning til
                    Skilsmissen fra hans Hustru. At efterspore Sandheden i denne Sag er umuligt;
                    Thomas Moore brændte jo Byron’s Papirer. Men selv om man med fuldkommen Ro hører
                    paa Fru Stowe og, hvad der allerede er en stor Indrømmelse, antager, at baade
                    hun og Fru Byron tale den rene Sandhed, hvad foreligger da? Der foreligger en
                    Ytring fra Byron til hans Kone om at et saadant Forhold bestod. Nu var Fru
                    Byron, som De veed, en i høi Grad dydig og enfoldig Puritanerinde, der havde
                    seet sin Mand begaae alt det, som efter hendes Mening maatte være det mest
                    Oprørende paa Jorden. Hun vidste, at han drak og svirede, at han tilbragte hele
                    Nætter udenfor Huset, at han intet Hensyn tog hverken til sit Navn eller til sin
                    Rang, at han havde maattet gaae alene ind i Parlamentet, fordi han ikke kunde
                    faae en eneste af sine Standsfæller til at indføre sig, at han i sine Skrifter
                    gjennemhaanede den ene hellige anglicanske Kirke og satte de sorteste
                    Forbrydelser i den skjønneste Belysning, ja saavidt var hendes Mand gaaet, at
                    der tre Gange var skeet Udpantning hos det unge Par, og endog hendes egen
                    Ægteseng var bleven beslaglagt. Hvad Under da at hun tog sin Mand paa Ordet, da
                    han en Dag formodentlig mere end almindelig irriteret over hendes Enfoldighed og
                    hendes Prædikener sagde til hende: ja, jeg er Djævelen — buh! — min Klumpfod er
                    i Virkeligheden en Hestefod, og jeg lever i det skjændigste Forhold til min egen
                    Søster.</p>
            </div>
            <p><span class="ud">De seer, at Chateaubriand har givet Byron Exemplet i »René«. De
                    seer, hvorledes dette Revolutionspoesiens Product skyder frem af det
                    reactionaire Værk, hvori det findes, og hvorledes i dette begge de store
                    Strømninger ere blandede sammen. Men som De vil bemærke: Understrømmen er en alt
                    Andet end christelig, ja alt Andet end religiøs. Grundfølelsen er overalt en
                    egen vild Egoisme, en Art Nydelsessyge af den uhyggeligste Art, som bestaaer
                    i</span> at blande Ideen […] (1872:66-73)</p>

            <p>
                <strong>></strong>
            </p>

            <!-- OBS: den samtidige praksis med at indlede hver linje med et citationstegn ved længere citater er ikke fulgt - der bruges kun indledende og afsluttende citationstegn -->
            <p>[…] Følelse af sig selv. <span class="ind">Men Geniet er altid en Forbandelse paa
                    samme Tid som en Velsignelse. Selv de største, de mest harmonisk anlagte Naturer
                    have i hele Tidsrum af deres Liv følt Forbandelsen, det rummer og medfører. I
                    René har Chateaubriand kun fremstilt hin Forbandelse; hans egen Organisation og
                    hans Forhold til sin Tids Ideer foraarsagede i Forening, at Genialiteten, som
                        <em>han</em> kjendte den, kun stod for ham som en Kilde til ensom Kval og
                    til vild egoistisk Nydelse, der altid medførte Følelsen af sin Tomhed og
                    Intethed.</span></p>
            <div class="ind">
                <p>Chateaubriand, som indleder det 19de Aarhundredes religiøse Reaction, havde ingen
                    Tro, ingen Grebethed, ingen Selvhengivelse til en Idee. Det forrige Aarhundredes
                    Ideer begyndte netop da at fordunkles, at antage Charakteren af Vildfarelser,
                    det nittende Aarhundredes store Ideer vare endnu ikke indvundne ad videnskabelig
                    Vei og Chateaubriand formaaede ikke, anlagt som han var og stillet som han var,
                    at foregribe dem i en Intuition. Saaledes blev han Reactionens Fører,
                    Katholicismens og Bonrbonernes Ridder. Med den i Genialiteten liggende Drift til
                    at gribe Tidsalderens historiske Tanke, men uden Geniets sikre Anelse om dens
                    Væsen og Tro paa dens Seir, greb han de Ideer, som det foreløbige Omslag i
                    Sympathier og Stemninger bragte for Lyset og hævdede dem med Stædighed, med
                    pompøs, men ogsaa ofte hul Veltalenhed, med store Evner, men uden Varme og uden
                    den Art Overbevisning, der gjennemtrænger Personligheden og gjør den til Ideens
                    begeistrede og utrættelige Organ. Medens Voltaire med al sin Uro og alle sine
                    Feil førte sit Livs Kamp frisk, usvækket og uovervindelig til det Sidste, fordi
                    han intet Øieblik vaklede i Troen paa Sandheden af sine Ideer, fortæredes
                    Chateaubriand af en uafbrudt Livslede, Vantro og Menneskeforagt. Kun paa eet
                    Punkt var han tildels i Overensstemmelse med Fremskridtets Lov: som Digter,
                    særlig som poetisk Colorist, og derfor har han ogsaa kun i sin Ungdoms
                    digteriske Stræben følt sig tilfreds og indadtil lønnet. Men for ham som Digter
                    er atter ingen Skikkelse lykkedes som René's, o; som Fremstillingen af den
                    aandelige Type, hvortil han selv hørte.</p>
                <p>Da et Geni af den Art som René trods alle sine religiøse Talemaader aldrig gaaer
                    op i nogen høiere Magt, bliver hans Melancholi i sit inderste Væsen kun
                    Egoismens utilfredstillede Nydelsessyge. Han veed i sin Egenskab af Geni at
                    Guden er med ham og i ham, og han kan neppe skjelne imellem sig selv og Guden.
                    Han føler jo, at hans Tanker og hans Tale er inspireret, og hvor er Grændsen
                    imellem det, som er af ham, og det, som ikke er af ham? For sig selv fordrer han
                    Alt, Folkets Yndest, Kvindernes Kjærlighed, alle Livets Laurbær og Roser, og det
                    falder ham ikke ind, at han skulde være forpligtet til at vise Gjengjæld. Han
                    lader sig elske uden at elske igjen. Er han ikke en priviligeret Natur, en
                    Apostel, der farer som en Flygtning igjennem Livet, en flyvende Ild, som
                    oplyser, fortærer og forsvinder!</p>
                <p>I disse Træk har Digteren kun malet sit eget Speilbillede. Chateaubriands
                    Mémoirer vrimle af Beviser pea den kunstige Kulde, hvormed han modtog Ømhed og
                    Beundring. Enkelte fortrolige Breve fra ham, som Sainte-Beuve har havt mellem
                    Hænder, vise, med hvilken iskold Selvfølelse, han undertiden stræbte at besnære
                    ved Løfter om en fortærende Lidenskab. Endnu 64 Aar gammel skriver han til en
                    ung Dame, hvem han opfordrer til at give sig et Stævnemøde i Schweiz: »Mit Liv
                    er kun en Hændelse, tag af denne Hændelse Lidenskaben, Hvirvlen og Ulykken, jeg
                    skal give Dem mere deraf paa een Dag, end Andre i lange Aar.« Man see tilbage i
                    Tiden; man mindes f. Ex. den rørende Ømhed, Voltaire udviser mod sin Emilie,
                    selv da han har faaet Vished om at han er plumpt bedraget af hende, og man vil
                    finde hin det forrige Aarhundredes saakaldte Lucifer uskyldig som et Barn i
                    Sammenligning.</p>
                <p>Chateaubriand afsluttede ikke sin Skildring af René med den berømte Episode, der
                    bærer dette Navn. René spiller en stor Rolle i den samtidigt skrevne, men først
                    nogle Aar senere udgivne Roman »Les Natchez«, og hans Væsen her fuldstændiggjør
                    først Billedet af Charakteren.</p>
                <p>René har for at føie sig efter Indianernes Sæder taget sig en Hustru, Celuta, der
                    gaaer ganske op i Kjærlighed til ham. Men det behøver neppe at siges, at
                    Samlivet med hende ikke kan læge hans Hjertes Saar. »René, hedder det, havde
                    attraaet en ubeboet Egn, en Kvinde og Friheden; han besad alt dette, og dog
                    fordærvede Noget denne Besiddelse for ham. Han vilde have velsignet den Haand,
                    som med eet Slag havde befriet ham for hans fordums Ulykke og hans nærværende
                    Lykke, hvis det ellers var nogen Lykke. Han forsøgte at virkeliggjøre sine gamle
                    Drømme: hvilken Kvinde var ogsaa skjønnere end Celuta! Han førte hende ind i
                    Skovenes Dyb og stræbte at forstærke sig Indtrykket af sin Uafhængighed ved at
                    ombytte eet ensomt Opholdssted med et andet; men naar han havde trykket sin unge
                    Hustru til sit Bryst dybt nede i Afgrundene, eller naar han havde ført hende op
                    i Skyregionerne, saa følte han dog ikke den Nydelse, han havde haabet. Det tomme
                    Rum, der havde dannet sig dybt nede i hans Sjæl kunde ikke udfyldes. René var
                    bleven ramt af en Himlens Straffedom, der paa eengang udgjorde hans Lidelse og
                    hans Geni. Han forstyrrede Alt ved sin Nærværelse: Lidenskaberne gik ud fra ham
                    og kunde ikke trænge ind i ham igjen; han tyngede paa den Jord, som han med
                    Utaalmodighed vandrede paa og som bar ham mod sin Villie.« I disse Udtryk
                    skildrer Fortælleren Renés Væsen som Ægtemand.</p>
                <p>Hvor charakteristisk er ikke denne Heltens Experimenteren med sin unge Brud,
                    disse hans Forsøg paa ved ualmindelige Naturomgivelsers Kryderi at give sin
                    Hustrus Kjærlighed mere Tiltrækning for ham. Forgjæves! den unaturlige Lidenskab
                    han engang har indgydt og der netop som unaturlig og efter menneskelige Love
                    forbryderisk, havde en Magt og en Flamme, der stemmede med hans eget Væsens
                    flammende Magt, har halvveis smittet ham og i ethvert Tilfælde umuliggjort ham
                    det at elske mere. Han skriver selv i sit høist mærkværdige Afskedsbrev til
                    Celuta, at hin Ulykke har gjort ham til den han er, at han har været elsket,
                    altfor høit elsket og at hin mystiske Kjærlighed har lukket Kilderne til hans
                    Existents, skjøndt den ikke udtørrede dem. »A1 Kjærlighed, siger han, blev mig
                    en Rædsel: jeg havde et Mønster af en Kvinde for Øie, som Intet kunde komme nær.
                    Skjøndt i mit Indre fortæret af Lidenskaber er jeg af Ulykkens Haand paa en
                    uforklarlig Maade bleven isnet.« Der gives, fortsætter han, saa ulykkelige
                    Existentser, at de synes at anklage Forsynet og skulde synes at kunne helbrede
                    for »den <em>Mani</em> at ville være til.« Selve den instinctmæssige og saa dybt
                    naturlige Kjærlighed til Livet, den som Egmont hos Goethe betegner som »die
                    liebliche Gewohnheit des Daseins« forhaaner han i sin blaserte Afdøethed som
                    Mani, og i dens Sted træder en vild, satanisk Tilintetgjørelseslyst: »Jeg
                    antager, hedder det videre til Celuta, at Renés Hjerte nu ligger aabent for dig.
                    Seer du den forunderlige Verden, som det indeholder? Der udgaaer fra dette
                    Hjerte Flammer, som mangle Næring, som kunde fortære Skabningen uden at mættes
                    og som kunde fortære dig selv.« Og i samme Aandedrag er han atter religiøs,
                    atter ydmyg, atter skjælvende for Guds Vrede. Han hører den Almægtige raabe til
                    sig i Ensomheden som til Kain: »René, René! hvad har du gjort af din Søster?«
                    Den eneste Uret han bebreider sig mod Celuta er den overhovedet at have knyttet
                    hendes Skjæbne til sin, den dybeste Sorg, dette Forhold har voldt ham, er den,
                    at Celuta har gjort ham til Fader, thi med en Art Rædsel har han seet, at hans
                    Liv saaledes skulde forlænges ud over dets Grændse. Han opfordrer hende til at
                    brænde alle hans Papirer, brænde Hytten, han har bygget og hvori de have boet,
                    og vende hjem til sin Broder. Han ønsker ikke at efterlade noget Spor paa Jorden
                    af sin Existents. Helst vilde han øiensynligt befale Celuta, at hun selv, som de
                    indiske Enker, skulde brænde med paa Baalet. Den Nidkjærhed, der besjæler ham er
                    af samme Art som den, der i Middelalderen bragte saa mangen Ridder til at dræbe
                    sin Yndlingshest. (»Den Hest, som mig har baaret, skal Ingen sidde paa«). Han
                    slutter sin Afskedsepistel til sin Hustru med et Farvel, der er saa typisk, at
                    det fortjener at citeres helt:</p>
                <p>»Hvis jeg, Celuta, nu maa døe, da kan du efter min Død formæle dig med en
                    roligere Aand end min. Men tro dog ikke nogensinde ustraffet at kunne modtage en
                    anden Mands Kjærtegn; tro ikke at svage Omfavnelser i din Erindring kunne
                    udslette René's. Jeg har trykket dig til mit Hjerte midt i Ørkenen, under
                    Uveirets Storme, den Gang, da jeg bar dig over paa den anden Side af Strømmen og
                    da jeg havde villet dræbe dig med et Dolkestød for at fæstne Lykken i din Barm
                    og straffe mig for at have skjænket dig denne Lykke. Det er Dig, Du høieste
                    Væsen, Du Kilde til Kjærlighed og Skjønhed, det er Dig alene, som har skabt mig
                    saaledes som jeg er, og ene Dig, som kan forstaae mig! o hvorfor har jeg ikke
                    styrtet mig ned i Vandfaldene, midt ned i deres skummende Vande! jeg vilde da
                    være vendt tilbage til Naturens Skjød med hele min Energi.«</p>
                <p>»Ja Celuta, hvis du mister mig, vil du vedblive at være Enke. Hvo kunde omgive
                    dig med den Elamme, jeg bærer i mig, selv naar jeg ikke elsker? Hine ensomme
                    Steder, som jeg gav Livets Varme, vilde forekomme dig isnende ved en anden
                    Ægtefælles Side. Hvad vilde du da søge i Skovenes Skygge? Der gives for dig
                    ingen Illusioner, ingen Rus, intet Raseri mere, jeg har ranet det alt, idet jeg
                    gav dig det Alt eller rettere idet jeg Intet gav, thi et ulægeligt Saar brændte
                    inderst i min Sjæl … Jeg er kjed af mit Liv; Livslede har altid fortæret mig;
                    det som opfylder de andre Mennesker, rører ikke mig. Havde jeg været Hyrde eller
                    Konge, hvad skulde jeg da have gjort med min Hyrdestav eller min Krone! jeg
                    vilde blive lige træt af Hæder og Geni, Arbeide og Fritid, Lykke og Ulykke. I
                    Europa, i Amerika have Samfundet og Naturen trættet mig. Jeg er dydig uden at
                    have nogen Glæde heraf; hvis jeg var forbryderisk, vilde jeg ikke føle nogen
                    Anger derover. Jeg vilde ønske, jeg ikke var født eller at jeg bestandig var
                    glemt.«*) [*) Les Natchez. Chateaubriand: Oeuvres complètes V 350 og 463 ff.
                    Digteren har ubevidst i sine Mémoirer i sit eget Navn udtalt en af disse
                    Sætninger. Se ovenf. S. 53.]</p>
                <p>Saa kraftigt blev fra først af den Disharmoni anslaaet, som den »sataniske« Skole
                    senere varierede saa rigt. Ikke alene Selvforgudelsen indtil Randen af
                    Høihedsvanvid er fremstillet her i en sjældent stor og sikker Stil, men end ikke
                    den mørke Baggrund fattes, som Søsterens brødefulde Kjærlighed til Broderen
                    giver. Saa forførerisk, saa uimodstaaelig føler Chateaubriand Trang til at gjøre
                    sin René, at han end ikke raster, før han har indgydt Renés egen Søster en
                    unaturlig Elskov til ham. Brødefuld Sødskendekjærlighed var i hin Tid
                    overhovedet en Sag, som sysselsatte Slægten. Som bekjendt havde Goethe ikke
                    mange Aar før i sin »Wilhelm Meister« ladet Mignon nedstamme fra en uhyggelig
                    Forbindelse mellem en Broder og en Søster og som bekjendt tumlede baade Shelley
                    og Byron med dette besynderlige Æmne (Rosalind and Helen, Revolt of Islam, Kain,
                    Manfred). Det blev et af den unge revolutionære Skoles poetiske Yndlingsthemaer
                    at Afskyen for Blodskam mellem Broder og Søster kun beroede paa Fordom. Dog
                    René's Melancholi er saa dyb, saa medfødt, at den ikke synes at kunne være
                    foraarsaget alene ved Amélies ulykkelige Lidenskab. Læseren har bestandig
                    Følelsen af, at denne Lidenskab kun har været den tilfældige Anledning til
                    Melancholiens Udbrud. Hans Tungsind, hans Selvsyge, hans ydre Kulde og
                    tilbagetrængte indre Brand gjenfindes uden denne ydre Foranledning hos en hel
                    Skare af Aarhundredets ypperste Aander og i en lang Række af fremragende
                    digteriske Charakterer (Tiecks William Lovell, Friederich Schlegels Julius,
                    Byrons Corsaren, Kierkegaards Johannes Forføreren, Lermontows Vor Tids Helt).
                    Disse Træk udgjøre det fælles europæiske Stempel, som Begyndelsen af det 19de
                    Aarhundrede, paatrykker sine poetiske Helte.</p>
            </div>
            <p><span class="ind">Men hvad der stempler René specielt som et Værk af den begyndende
                    Reaction, det er den Tendents, der er underlagt Fortællingen og som den kun har
                    tilfælles med een af de nævnte Productioner, Kierkegaards Johannes Forføreren:
                    den er Led i et større Hele af udpræget moralsk og religiøs Charakter, den
                    angives at være skrevet udelukkende for at advare mod den Sjælstilstand, den
                    skildrer, og for at vise Christendommens Herlighed og Uundværlighed som de syge
                    Sjæles Tilflugt. Den erklærede Hensigt med »René« er med Amélies Exempel for Øie
                    at godtgjøre Nødvendigheden af at gjenoprette Nonneklostrene, da kun i Klostret
                    findes Frelse for visse Forvildelser. Rigtignok strider den udtalte fromme
                    Tendents og det høist ufromme Indhold paa en lidet opbyggelig Maade imod
                    hinanden. Men ogsaa dette Træk er typisk for Reactionen og gjenfindes f. Ex. i
                    første Del af Kierkegaards »Enten-Eller« og »Stadier«. Grundstemningen er
                    overalt en vildt genial Nydelsessyge, som tilfredsstilles ved</span> at blande
                Ideen […] (1877:86-95)</p>
        </div>

        <div id="hs1_0039">
            <h1>Omarbejdelse</h1>
            <h2>Om krakterer i François-René de Chateaubriands værker</h2>

            <p>[…] Lyst og Lykke. <span class="ud">René skriver til Celuta: »Jeg har trykket Dig til
                    mit Bryst midt i Ørkenen, jeg havde ønsket at kunne dræbe Dig med en Dolk i hint
                    Øieblik for at fæstne Lykken i din Barm og for at straffe mig selv for at have
                    skjænket Dig denne Lykke.«</span></p>
            <div class="ud">
                <p>Og Atala, den blide, fromme Atala, denne yndefulde unge christne Indianerpige,
                    som under saa store Fristelser holder sin stormende, sin hedenske Elskers Attraa
                    i Tømme og som sit hellige Løfte tro døer som Jomfru i uplettet Renhed, hun
                    udbryder i sin Dødsstund: »Der var Øieblikke, hvor jeg ønskede tilligemed Dig at
                    være den eneste levende Skabning paa Jorden, andre, hvori jeg, naar jeg følte en
                    Guddom standse mig i min skrækkelige Attraa, havde ønsket Tilintetgjørelse over
                    denne Guddom, naar da blot jeg, knuget til dit Bryst, havde kunnet rulle med Dig
                    fra Afgrund til Afgrund mellem Ruinerne af Gud og Verden.«</p>

                <p>5. Den nye sjælstilstand</p>
            </div>
            <p><span class="ud">Som der i Legemverdenen til visse Tider opstaaer hidtil ukjendte
                    Sygdomme, saaledes ogsaa i det aandelige Liv. Hvad jeg søger at skildre Dem er
                    den Aandstilstand, paa een Gang kraftig og usund, det eiendommelige Opsving og
                    den eiendommelige Sjælesygdom, som betegner Begyndelsen af vort Aarhundrede.
                    Grundtrækket i denne Sjælstilstand var </span>givet med Menneskeaandens store
                Revolution. (1872:73-74)</p>

            <p>
                <strong>></strong>
            </p>

            <p>[…] Lyst og Lykke. <span class="ind">Det nytter da lidet, at der her som i Atala paa
                    rent udvortes Maade underlægges Værket en afgjort katholsk, ja endog clerical
                    Tendents; Understrømmen deri er en alt andet end christelig, ja alt andet end
                    religiøs.</span></p>
            <p><span class="ind">Men denne Understrøm, saa uren eller blandet den hos den enkelte
                    store Forfatter kan være, udspringer fra en sjælelig Tilstand, der</span> er
                givet med Menneskeaandens store Revolution. (1877:96)</p>
        </div>

        <div id="hs1_0040">
            <h1>Omarbejdelse</h1>
            <h2>Om en ny sjælstilstand</h2>
            <p>[…] voxet i samme Grad<span class="ud">, allermindst Selvbeherskelsens Kraft. Heraf
                    den ubændige Attraa og den ubændige Melancholi</span>. Og paa samme […]
                (1872:75)</p>

            <p>
                <strong>></strong>
            </p>

            <p>[…] voxet i samme Grad<span class="ind">; af de Hundredetusinder, hvem Banen paa en
                    Gang er bleven aabnet, kan kun een naae det forønskede Maal - og hvem sikrer
                    Individet at blive den ene! Den ubændige Attraa har naturnødvendigt den ubændige
                    Melancholi i sit Følge. Og til det store rasende Væddeløb har jo heller ikke
                    Enhver uden Undtagelse Adgang; alle de, som af en eller anden Grund føle sig
                    knyttede til den ældre Tingenes Orden og de finere, mindre haardhudede Naturer,
                    der hellere drømme end handle, føle sig udespærrede, vige tilside eller
                    udvandre, og idet de bøies tilbage i sig selv, vaagner med Selvreflexionen en
                    stærkere Selvfølelse og med den en forøget Evne til at lide. Den høiest
                    udviklede Organisme lider jo mest. Hertil kommer, at idet det gamle Samfund
                    sprænges, viger det gavnlige Tryk fra Individet, der holdt det indenfor visse
                    sociale Skranker og hindrede det i at tillægge sig et ubegrændset Værd og en
                    ubegrændset Betydning. Saaledes bliver Selvtilbedelsen mulig overalt hvor
                    Selvbeherskelsens Kraft ikke er saa stærk som tidligere Samfundets
                    organisatoriske Kraft</span>. Og paa samme […] (1877:96-97)</p>
        </div>

        <div id="hs1_0041">
            <h1>Omarbejdelse</h1>
            <h2>Om en ny sjælstilstand</h2>
            <p>[…] uendelige Mørke <span class="ud">og begriber Intet af sin Tilværelses
                    Hemmelighed. Hvortil fødes vi, hvorfor leve vi, hvad fører det Hele til? Man er
                    ikke rykket Svaret paa disse Spørgsmaal nærmere. Kun Følelsen af Savnet, kun
                    Utaalmodigheden over Uvidenheden er voxet. Saaledes føler man Sandheden af et
                    Billede Alfred de Musset har anvendt: »Evigheden</span> ligner en Ørnerede, ud
                fra hvilken […] (1872:76)</p>

            <p>
                <strong>></strong>
            </p>

            <p>[…] uendelige Mørke<span class="ind">. Paa de gamle Spørgsmaal, hvorfor Mennesket
                    fødes, hvorfor det lever, hvad det Hele fører til, synes Svaret, forsaavidt man
                    skjelner det, utilfredsstillende og nedslaaende, et pessimistisk Svar. Tidligere
                    fødtes Mennesket ind i en bestemt uanfægtet Confession, der dicterede ham
                    bestemte, ad overnaturlig Vei erhvervede, trøstende og forjættende Svar. I det
                    attende Aarhundrede, da Confessionerne vare forladte, fødtes Aanderne ind i en
                    næsten ligesaa dogmatisk og i ethvert Tilfælde ligesaa begeistrende Tro paa
                    Civilisationens da herskende Ideer, paa Oplysningens frelsende Magt, og man
                    levede i Forjættelserne om den Lykke og Harmoni, der vilde udbrede sig over
                    Jorden, naar Filosofernes Troesbekjendelse først var trængt igjennem. Nu ved
                    Begyndelsen af det 19de Aarhundrede var ogsaa denne Tillid undergravet;
                    Historien syntes at lære, at ogsaa denne Vei førte til Intet og Forvirringen i
                    Sindene var ligesaa stor som i en Hær, der midt under et Slag faaer pludselig
                    Contraordre. De Aander, der lede Bevægelsen ind i de gamle religiøse Spor, staae
                    ikke en Gang selv mere paa de gamle Troessamfunds Standpunkt, de have selv faa
                    Aar forud været Voltairianere eller Tilhængere af Rousseaus Deisme; hos dem alle
                    er den nye Religiøsitet tilkjæmpet eller tilraisonneret. Deri ligger det, at den
                    aandelige Bevægelse hos de Skribenter, der indlede det nye Aarhundrede, er saa
                    hæmmet og saa stækket. Alfred de Musset har gjengivet det Indtryk, de gjøre, ved
                    et træffende Billede: Evigheden, siger han,</span> ligner en stor Ørnerede, ud
                fra hvilken […] (1872:98-99)</p>
        </div>

        <!-- slut 1. udg. kap. III-IV-V vs. 2. udg. kap. IV -->
        <!-- start 1. udg. kap. VI vs. 2. udg. kap. V -->

        <div id="hs1_0042">
            <h1>Omarbejdelse</h1>
            <h2>Ny indledning til kapitlet om Obermann</h2>
            <div class="ud">
                <p>VI.</p>
            </div>
            <p><span class="ud">I den skarpeste Modsætning til den selv under Fortvivlelsen og
                    Livsleden saa stolte og bydende René, staaer den næste mindeværdige Variation af
                    Tidsalderens Type, Obermann. »Obermann«, et Værk der blev skrevet selvsamme Aar
                    som »René«, er ligesom denne Bog forfattet under Landflygtighed, næsten under et
                    Eremitliv, af en lidenskabelig Atheist, en dybtfølende Stoiker, Etienne de
                    Sénancour. Man kunde kalde »Obermann« den franske »Werther«, den har hvad
                    Selvmords-Epidemien angaaer i Frankrig spilt en lignende Rolle som »Werther« i
                    Tydskland, men Udtrykket er vildledende, thi »Obermann« indeholder ingen
                    Kjærlighedshistorie. Var René den Udkaarne, saa er Obermann den Forbigaaede.
                    Hans Aand er ligesaa omfattende, hans Følelse ligesaa dyb som Renés, men Englen
                    som mærker denne gaaer ham forbi. I »René« gjenkjende Aarhundredets
                    Herskernaturer sig selv, men »Obermann« er Majoritetens Historie ↄ: ikke den
                    vulgaire, men den dybtbevægede og begavede Mængdes</span>, der danner ligesom
                […] (1872:77)</p>

            <p>
                <strong>></strong>
            </p>

            <div class="ind">
                <p>V.</p>
                <p>I skarp Modsætning til den under sin Livslede saa egoistiske og bydende René
                    staaer den næste interessante Variation af Tidsalderens Type, Obermann.</p>
                <p>Obermann, et Værk, der blev forfattet nøiagtigt samme Aar som René, er ligeledes
                    undfanget i Landflygtighed. Dets Forfatter Étienne Pierre de <em>Sénancour</em>
                    fødtes i Paris 1770, men udvandrede under Revolutionens første Dage til Schweiz,
                    hvor langvarig S[y]gdom og forskjellige Livsforhold tvang ham til at blive. I
                    sin Egenskab af Emigrant blev han landsforvist fra Frankrig, over hvis Grrændser
                    han kun nu og da hemmeligt vovede sig for at see sin Moder. Under Consulatet
                    vendte han, dog uden Tilladelse, tilbage og levede de tre første Aar et
                    fuldstændigt Eremitliv i Paris for ikke at henlede Myndighedernes Opmærksomhed
                    paa sig. Han søgte senere et sparsomt Erhverv som Medarbeider ved liberale Blade
                    og som Udgiver af historiske Haandbøger. Hans Liv var ensomt og uden Glands - en
                    dybtfølende Stoikers Levnet.</p>
                <p>Sénancours første Skrift »Drømmerier over Menneskets oprindelige Natur«, hvis
                    Titel allerede forraader en Discipel af Rousseau, udkom 1799. I Begyndelsen af
                    1804 udgaves hans psychologiske Roman Obermann, der ved sin Fremkomst ikke
                    gjorde nogen synderlig Opsigt, Ikke desmindre er denne Bog senere bleven udgiven
                    i en Række af Oplag; en følgende Slægt har atter og atter søgt tilbage til den,
                    og dens Navn er i Frankrig længe bleven nævnet sammen med Ossians og Werthers.
                    Den blev tidlig studeret af Nodier og Ballanche. Den blev Sainte-Beuves
                    Yndlingsbog, og han og George Sand have bidraget meget til at henlede
                    Opmærksomheden paa den.</p>
            </div>
            <p><span class="ind">Obermann har i Frankrig, ligesom Werther i Tydskland, været i
                    mangen Selvmorders Hænder, den læstes jævnlig af den ulykkelige Babbe, Victor
                    Hugos Ven, kjendt af dennes Levnet og Digte, den dyrkedes formelig i en Kreds af
                    unge Mænd (Sautelet, Bastide, Ampère, Stapfer) blandt hvilke den førstnævnte
                    selv gjorde Ende paa sit Liv. Som René er den Udkaarne, saaledes er Obermann den
                    Forbigaaede. I René gjenkjendte en Del af Aarhundredets Herskernaturer sig selv,
                    Obermann forstodes og paaskjønnedes af det dybt bevægede og begavede
                    Flertal</span>, der danner ligesom […] (1877:100-101)</p>
        </div>

        <div id="hs1_0043">
            <h1>Omarbejdelse</h1>
            <h2>Om Etienne de Sénacours <em>Oberman</em>, 1804 (2. udg. 1833)</h2>
            <p>[…] arbeider han ikke? <span class="ud">Det er vanskeligt at forklare. Kortest er
                    Svaret: Fordi han er ulykkelig.</span></p>
            <p><span class="ud">Denne Bog er skrevet for Ulykkelige. Hvo der har oplevet og erfaret
                    Noget, vil have kjendt et stort Antal af disse Mennesker, som synes skabte for
                    Livets Skyggeside og som aldrig komme til at boe i dets Sol. Lykken gaaer dem
                    forbi, og den glemsomme Fama, hvis Hukommelse er saa overfyldt med Navne, har
                    altid saa vanskeligt ved at udtale deres Navn, at de synes døde, medens de endnu
                    leve. Hyppigst naae de end ikke frem paa Offentlighedens Skueplads.</span> Der
                er […] (1872:77-78)</p>

            <p>
                <strong>></strong>
            </p>

            <p>[…] arbeider han ikke? <span class="ind">Fordi han er ulykkelig. Hvorfor er han
                    ulykkelig? Fordi han er altfor sensibel, altfor modtagelig for Stemninger og
                    Indtryk. Han er lutter Hjerte, og Hjertet arbeider ikke.</span></p>
            <div class="ind">
                <p>Det var Regelens, Disciplinens, Militærdespotismens Tid. Det var den Epoche, i
                    hvilken blandt Videnskaberne Mathematiken stod i høiest Anseelse, blandt Dyderne
                    Handlekraften forenet med Evnen til ubetinget Underkastelse, Obermann tilhører
                    ikke med en eneste Fiber i sit Hjerte denne Tid; thi han afskyer baade
                    Disciplinen og Mathematiken saa kraftigt som nogen senere Romantiker kunde gjøre
                    det. Han spotter de Filistre, der daglig gaae den samme afmaalte Spadseretur og
                    daglig vende om paa samme Sted. Han holder ikke af forud at vide, hvorledes hans
                    Følelse vil blive paavirket. Lad Aanden, siger han, stræbe at give sine
                    Frembringelser en vis Symmetri, Hjertet arbeider ikke og kan kun være
                    produktivt, naar man forskaaner det for al Cultur. Man føler dette
                    forstandsfjendtlige Princip i hans Breve: de udgjøre en tung, bred, alvorlig,
                    slet skreven Bog, der tager sig ud som en Række af Improvisationer, hvilke
                    Forfatteren i Følelsen af, at de vare hans Hjertes Børn, ikke har villet eller
                    kunnet give nogen vindende eller tiltalende Form. Granske vist er der Guldkorn
                    skjulte rundt omkring i Værkets tunge Erts; men disse Guldkorn maa opsøges med
                    pinlig Møie, medens et litterært Talent vilde have formaaet at forgylde den hele
                    Masse dermed.</p>
            </div>
            <p><span class="ind">Bogens Helt hører til den Klasse af Ulykkelige, som synes skabte
                    for Livets Skyggeside og som aldrig komme til at boe i dets Sol.</span> Der er
                […] (1877:101-102)</p>
        </div>

        <div id="hs1_0044">
            <h1>Tilføjelse</h1>
            <h2>Om Etienne de Sénacours <em>Oberman</em>, 1804 (2. udg. 1833)</h2>
            <p>[…] lange Tider stille. <span class="ind">Obermann har ingen fast Beskjæftigelse,
                    ingen Virkekreds, intet Fag og havner først paa Bogens sidste Sider i det Forsæt
                    at ville optræde som Forfatter: men Læseren faaer ingen ret Tro til at der paa
                    denne Bane venter ham Held.</span> Hvo der har […] (1872:78 / 1877:103)</p>
        </div>

        <div id="hs1_0045">
            <h1>Omarbejdelse</h1>
            <h2>Om Etienne de Sénacours <em>Oberman</em>, 1804 (2. udg. 1833)</h2>
            <p>[…] fattige og ligesom blege.</p>
            <div class="ud">
                <p>Man kan sige, at Hemmeligheden ved at trænge igjennem er som en Art Trolddom for
                    visse Naturer.</p>
                <p>Man seer f. Ex. to lige rigt anlagte Naturer, sande Sølvnaturer kunde man kalde
                    dem og hver af dem har desuden som Tilgift sit lille Guldkorn. Men den ene
                    gjemmer sit Guldkorn skjult som et Punkt i Sølvbarren, den anden overtrækker
                    hele Sølvkuglen dermed; thi eet Guldkorn er tilstrækkeligt; det at vide at
                    benytte det er Talentet, og Talentet er et andet Ord for Lykken.</p>
                <p>Eller der er to Naturer af næsten lige ædelt Metal. Den ene hører, synes det, til
                    de i Verdens Øine Udkaarne, den anden til Mængden og seer man nøiere til,
                    opdager man endog med Forbauselse, at den reneste, den ædleste af disse to
                    Naturer er den, som maa staae i Skygge og som trænges tilside. Men ved et nøiere
                    Studium forstaaer man, at en Smule uædelt Metal, en Smule Kobber eller Erts,
                    langt fra at skade den rene Sølvmynt eller svække dens Glands, giver den
                    Subsistents og Fasthed, og muliggjør dens Cours. Det rene Sølv bliver netop paa
                    Grund af sin Renhed og Blødhed ubrugbart.</p>
                <p>Man vil da let forstaae, at de antydede Variationer af Menneskenaturen, snart en
                    altfor fin og sammensat Charakter, snart en altfor ensartet, snart en, der
                    sønderbryder sig selv, snart en, der sønderbrydes af Omverdenen, danne en Gruppe
                    for sig selv. Snart er det deres Mangler, snart er det deres Fortrin, som vende
                    sig imod dem. Kan noget tænkes ulykkeligere? Og dog kan man med Sandhed sige, at
                    selv disse Forurettede have deres Lykke.</p>
                <p>De vedblive at være ene, at være sig selv og bevare i denne Ensomhed deres hele
                    Interesse. Ingen Virak stiger dem bedøvende til Hovedet, ingen Ros enerverer
                    dem; mangler deres Blomstringstid de kraftige, de blussende Farver, som kun
                    Sollysets Kjærtegn fremkalde, saa bevarer Stammen længere sin Friskhed og sine
                    Safter. Livets Strenghed styrker deres Natur. De nyde den Lykke at leve
                    ukjendte. De nyde den Beroligelse aldrig at blive overvurderede, dumt forgudede
                    og saa strax efter, som det altid gaaer, forladte, ja forhaanede. Thi saaledes
                    hævner Menneskeslægten sig paa den, der et Øieblik har aftvunget de Andre
                    Beundring. De behøve aldrig at smile til en Dosmers Compliment, aldrig at
                    bestænkes af en Slyngels Hadskhed som de, der altid staae som Skiver for
                    Anerkjendelsen og for Hadet. De beholde endog Retten til at føle sig de
                    Foretrukne overlegne, til at nyde Misforholdet mellem deres Værd og den
                    Anerkjendelse, de høste. En smuk Lod er dem forundt, naar de forstaae at drage
                    Nytte af deres Stilling og Forhold, og forvandle det, som skulde nedslaae, til
                    det, som maa styrke og opretholde. Miskjendelse er en bitter men kraftig Drik.
                    De seer paa den anden Side ogsaa let her i Spiren alle hine Miskjendthedens
                    Karrikaturformer, som vi Alle kjende, den hele Cohorte af Klynkere, af
                    Misundere, de af utilfredsstillet Forfængelighed Vanvittiges store Bande, der er
                    ligesaa utaalelig som deres, der svømme i mættet Forfængelighed.</p>
                <p>Men hvo kan trods alle hine Karrikaturer uden Rørelse betragte denne Skare af
                    ædle Aander, som have levet ved Siden af Livet og som aldrig have glimret, af
                    elskende Hjerter, som aldrig bleve elskede tilbage, hin Elite, hvem Leiligheden,
                    Lykken og Berømmelsen aldrig besøgte!</p>
            </div>
            <p><span class="ud">»Obermann«, en tung, bred, alvorlig, slet skreven Bog udviser selv i
                    sin Forfatter en Natur af samme Art som Helten er. Men den er ligefuldt
                    interessant som godt og gyldigt Document. Vil De høre nogle Ord af Bogens
                    Helt</span>: »Ak hvor Mennesket er stort […] (1872:79-82)</p>

            <p>
                <strong>></strong>
            </p>

            <p>[…] fattige og ligesom blege.</p>
            <p>
                <span class="ind">Obermann vil som Forfatter neppe komme til at henhøre til en anden
                    Klasse af Skribenter end Sénancour, dem, for hvem Hemmeligheden ved at trænge
                    igjennem er som en Art Trolddom.</span>
            </p>
            <p><span class="ind">Hans Breve indeholde en alsidig Fremstilling af hans Sjæleliv og
                    Sjælehistorie. Den sidste er sammentrængt i disse Ord</span>: »Ak, hvor
                Mennesket er stort […] (1877:104)</p>
        </div>

        <div id="hs1_0046">
            <h1>Tilføjelse</h1>
            <h2>Om Etienne de Sénacours <em>Oberman</em>, 1804 (2. udg. 1833)</h2>
            <p>[…] mere end Afhængigheden. <span class="ind">Han skræmmes tilbage af
                    Samfundsordenen: »Saa meget er vist; jeg vil ikke slæbe mig opefter fra
                    Trappetrin til Trappetrin, indtage en Stilling i Samfundet, have Foresatte, jeg
                    maa vise Ærbødighed, for til Gjengjæld at have Underordnede, jeg tør ringeagte.
                    Intet synes mig saa burlesk som denne Ringeagtens Trinstige, der strækker sig
                    gjennem hele Samfundet lige fra Fyrsten, der, som han siger, kun er Gud
                    underordnet, til den fattigste Kludesamler, der maa vise det Fruentimmer
                    Respect, som leier ham en Straamadrats for Natten.« Han ønsker ikke at kjøbe
                    Retten til at befale med Pligten til at lystre.</span> Indbegrebet af al jordisk
                Pine […] (1872:83 / 1877:105-106)</p>
        </div>


        <div id="hs1_0047">
            <h1>Omarbejdelse</h1>
            <h2>Om Etienne de Sénacours <em>Oberman</em>, 1804 (2. udg. 1833)</h2>
            <p>[…] Gjenvordighed byder: Uafhængigheden, Friheden.</p>
            <p><span class="ud">Obermann kan derfor ikke leve ensomt nok. Han boer ene, skyer baade
                    Byer og Landsbyer. Ret sig selv er han kun naar han fra den Schweitzerdal, i
                    hvilken han boer, stiger op paa de høieste Bjerge i den ødeste Udørk, »paa
                    Vidderne«, ene og uden Fører,</span> glemmende Menneskene […] (1872:83)</p>

            <p>
                <strong>></strong>
            </p>

            <p>[…] Gjenvordighed byder: Uafhængigheden.</p>
            <div class="ind">
                <p>Han føler sig fremmed blandt sine Medmennesker, de føle ikke som han og han troer
                    ikke som de. De forekomme ham i den Grad befængte med Overtro, Fordomme, Hykleri
                    og social Usandfærdighed, at han gyser tilbage for at træde i selskabeligt
                    Forhold til dem. Det 18de Aarhundrede var ikke udmundet i Orthodoxi, men det
                    havde i Frankrig ikke hævet sig ud over en deistisk Religiøsitet med Tro paa
                    Menneskelivets Fortsættelse i en anden Verden. Sénancour deler ikke dets Tro,
                    han er en rent moderne Aand; det 19de Aarhundredes videnskabelige
                    Verdensanskuelse findes allerede hos ham; han er en varmtfølende og overbevist
                    Humanist og ligesaa fjern fra Troen paa en senere bedre Existens som fra Troen
                    paa en Gudepersonlighed. Det religiøse Problem drøftes i hans Breve fra mange
                    Sider. Man vil her allerede finde den harmfulde Imødegaaen af Doctrinen om at
                    Atheismen udspringer af Ondskab eller slette Lidenskaber, som senere varieres
                    igjennem det oprindende Aarhundredes Litteratur. Han gjør med Styrke gjældende,
                    at med samme Ret som den Orthodoxe paastaaer, at kun Lidenskaberne forhindre i
                    at være Christen, med samme Ret kunde Atheisten paastaae, at kun den Onde er
                    christen, eftersom kun han behøver at holde sig Gjøglebilleder for Øie for ikke
                    at stjæle, lyve eller myrde og eftersom kun han kan finde det Argument
                    fyldestgjørende, at var der intet Helvede til, saa var det ikke Umagen værd at
                    være et retskaffent Menneske. Han forklarer Troen paa Individets Udødelighed
                    phychologisk. Urolige og ulykkelige som de fleste Mennesker ere, haabe de
                    bestandig paa at den næste Time, den næste Dag, tilsidst ogsaa det følgende Liv,
                    skal bringe den Lykke og den Salighed, de attraae. Men, tænker han sig indvendt,
                    denne Tro er dog altid en Trøst. Hvis den, svarer han, er en Trøst for den
                    Ulykkelige, saa er dette mig netop en Grund mere til at ansee dens Sandhed for
                    høist mistænkelig. Menneskene troe saa gjerne hvad de ønske. Hvis en Sofist i
                    Oldtiden havde indbildt et Menneske, at det ved i ti Dage at følge hans Lære,
                    kunde blive usaarligt, evig ungt og deslige, saa vilde denne Tanke ogsaa smigre
                    den Paagjældendes Indbildningskraft, men ikke være sandere for det. Man
                    indvender: Men hvor bliver Bevægelsen, Aanden, Sjælen af, som dog ikke kan
                    raadne. Han svarer: Naar Ilden i din Kamin gaaer ud, saa forlader dens Lys, dens
                    Varme, dens Bevægelse den, og den gaaer ind i en anden Verden, hvor den bliver
                    evigt belønnet, hvis den har varmet dine Fødder, og evigt straffet, hvis den har
                    brændt dine Tøfler. Og sluttelig kommer han ind paa den ligeledes i senere Tider
                    saa ofte behandlede Indvending, at den som ikke troer paa Religionens Dogmer bør
                    tie for ikke at berøve de Andre deres Tilhold i Livet. Med Varme og Lidenskab
                    svarer han herpaa, at hvad de dannede Klasser og Byerne angaaer, findes der ikke
                    mere Nogen, som troer paa Dogmer (man erindre at han skriver 1801—1802) og for
                    de lavere Klassers Vedkommende reducerer han Spørgsmaalet paa denne Maade: Selv
                    om det var givet, at Menneskenes Mængde aldrig burde og kunde rives ud af deres
                    Vildfarelser, saa maatte det først afgjøres, om Hensynet til Offentligheden
                    giver Ret til at bedrage og om det er en Forbrydelse at sige Sandhed eller dog
                    et Onde at Sandheden siges. Men nu viser det sig omvendt, at Folkene overalt
                    begynde at ville lære Virkeligheden at kjende og at Troen overalt er
                    undergravet; hvad det gjælder om, er da at skynde sig med at godtgjøre
                    Menneskene, hvor uafhængig Forpligtelsen til at gjøre det Rette er af Troen paa
                    et følgende Liv, og vise dem at de sædelige Love overhovedet ere naturlige og
                    ikke overnaturlige Bud, følgelig uanfægtede af Troens Sammenstyrtning. Han
                    fremhæver endelig paa mangfoldige Steder de fordærvelige praktiske Virkninger af
                    Taushedssystemet i det religiøse Anliggende, idet kun dette gjør det muligt, at
                    Kvindens Opdragelse vedblivende ledes i de gamle Spor, at hun saa gjennemgaaende
                    holdes i en Uvidenhed, der gjør hende til Udviklingens Fjende, og at hun saa
                    hyppigt kommer i sin Skriftefaders Vold baade fysisk og moralsk. En
                    Sammenligning mellem Elskoven som lykkebringende Magt og den Rolle, som den
                    spiller i Ægteskabet, bringer ham til at udtale meget vidtgaaende Meninger om
                    den i Kjønssager herskende Opinion og om den Rettesnor, hvorefter Godkjendelse
                    og Misbilligelse af en Kvindes Færd bliver uddelt i det civiliserede
                    Samfund.</p>
                <p>I disse Punkter er Obermann ganske <em>modern</em>; ad den lige Vei følger han
                    her de Tankespor, det forrige Aarhundrede havde angivet. I sit Følelsesliv
                    derimod staaer han den moderne Aandsretning fjernere, skjøndt han ogsaa her
                    bebuder noget Kommende og Nyt; i sit Følelsesliv er han ganske
                        <em>romantisk</em>. Ja han er sysselsat med det Romantiskes Begreb. Et
                    Afsnit i Bogen bærer den charakteristiske Overskrift; »Om det romantiske Udtryk
                    og om Schweizernes Kuhreign.« Han opfatter Begrebet omtrent som de tydske
                    Romantikere samtidigt definerede det, skjøndt han er langt fra at have bragt
                    sine Anskuelser derom i System som de. Det Romantiske er for ham »det Eneste,
                    der stemmer med de dybe Sjæle, med den sande Følsomlied.« Naturen er fuld af
                    Romantik i alle af Culturen uberørte Landstrækninger som Schweiz, men Romantiken
                    fortrænges, hvor Menneskehaanden allevegne spores. De romantiske Virkninger ere
                    som løsrevne Ord af Menneskets oprindelige Sprog, som ikke alle mere huske etc.
                    Naturen er mere romantisk i sine Lyd og Toner end i sine Skuespil; det
                    Romantiske henvender sig mere til Ørets end til Øiets Sands; den elskede Kvindes
                    Stemme virker mere romantisk end hendes Aasyn, Kuhreigen giver et kraftigere
                    Indtryk af Alpernes Romantik end noget Maleri; thi man beundrer hvad man seer,
                    men man føler, hvad man hører, - Det er interessant at see, hvor uvilkaarligt
                    Sénancour træffer sammen med de tydske Romantikere, som han aldrig havde læst.
                    Ogsaa disse prise bestandig Musiken som Kunsternes Kunst. Etsteds udbryder
                    Sénancour endog, at han holder fuldt saa meget af de Sange, hvis Text han ikke
                    forstaaer, som af dem, hvor han kan følge baade Ord og Melodi. Han siger dette
                    med Hensyn til de tydske Sange, han hører i Schweiz, og tilføier naivt »desuden
                    har den tydske Accent noget mere Romantisk.« Det er forbausende at selv dette
                    Træk at opfatte Sproget udelukkende som Lydmusik, et Træk, der blev saa
                    fremherskende i Tydsklands romantiske Skole, allerede er antydet hos Sénancour.
                    Han har imidlertid en altfor raffineret Sensibilitet til at blive staaende ved
                    Musiken som det bedste Medium mellem det enkelte Menneske og den uendelige
                    Natur. Paa to forskjellige Steder i sin Bog fremhæver han, at en Rækkefølge af
                    forskjellig Art Vellugt indeholder en ligesaa rig Melodi som nogen Rækkefølge af
                    Toner kan og ligesom Musiken fremkalder Billeder af usædvanlige Egne og
                    Gjenstande.*) [*) Obermann 1833 I 262, II 90.] Man maa sikkert i den franske
                    Romantik gaae til Baudelaire, før man finder en saa forfinet Lugtesands. Men
                    medens denne Forfinelse hos Baudelaire er Symptomet paa en raffineret
                    Sensualisme, er den hos Obermann kun den rene romantiske Subjectivismes Symptom;
                    den er et Element i Følelsessvælgeriet, thi gjennem Lugten som igjennem
                    Høresandsen mener Sénancour at kunne opfatte Tilværelsens skjulte Harmonier; den
                    betegner fremdeles Virkelighedsskyen og den dertil svarende potentserede
                    Selvfølelse; thi gjennem Vellugtssandsninger som gjennem Toner indaandes kun et
                    Sublimat af Virkeligheden, dens Essents og Duft.</p>
                <p>I sin Virkeligliedssky kan Obermann ikke leve ensomt nok, han boer ene, skyer
                    baade Byer og Landsbyer. Der er i ham den forunderligste Blanding af almen
                    Menneskekjærlighed og fuldstændig Ligegyldighed for alle det reelle Livs
                    Gjenstande. Han er saa sensibel, at han, der ret betegnende har Theen til
                    Yndlingsdrik, gjør sig uendelige Skrupler over sin Forfalden til Theedrikken som
                    rent udvortes Stemningsmiddel. Han har følt, at Theen beroliger hans Mismod (le
                    thé est d'un grand secours pour s'ennuyer d'une manière calme), men han afskyer
                    enhver udvortes Pirring og Ophidselse; han veed selv at han i dette Punkt er
                    meget lidt fransk; thi »Franskmændene vilde, siger han træffende, hvis de besad
                    Neapel, bygge en Balsal i Krateret paa Vesuv.« Kun naar han er ganske ene,
                    ganske uophidset, i taageslørede Skove, hvor han mindes den i denne Periode
                    uundgaaelige Ossian, eller i Nattens Mørke f. Ex. ved en stille Schweizersø,
                    lever han helt. Han føler ligesom samtidigt Novalis, at Mørket, idet det skjuler
                    den synlige Natur for Selvet, driver Selvet tilbage i sig selv. Han fortæller om
                    en Nat, han har tilbragt ene i Naturen. »I den ene Nat, siger han, har jeg følt
                    og gjennemlevet Alt, hvad et dødeligt Hjerte kan indeholde af dybe Savn og dybe
                    Sorger. Jeg har i den fortæret 10 Aar af mit Liv.« Dog endnu dybere end i Mørket
                    bliver han sig bevidst i Isverdenen oppe paa Alperne, hvor Livet udenom ham ikke
                    blot er tilsløret som om Natten, men hvor det er stivnet og synes at staae
                    stille.</p>
            </div>
            <p><span class="ind">Ret sig selv er han først, naar han fra den Schweizerdal, i hvilken
                    han boer, stiger op paa de høieste Bjerge i den ødeste Udørk, »paa Vidderne«;
                    med en ubeskrivelig næsten drengeagtig Glæde seer han sin Førers Skikkelse
                    forsvinde langt borte, og nyder sin Ensomhed</span> glemmende Menneskene […]
                (1877:106-113)</p>
        </div>

        <div id="hs1_0048">
            <h1>Omarbejdelse</h1>
            <h2>Om karakterer i værker af Étienne Pivert de Sénancour og François-René de
                Chateaubriand</h2>
            <p>[…] i hvilke Selvmordet <span class="ud">retfærdiggjøres. Ogsaa René skriver til sin
                    Hustru: »Celuta, der gives Fristelser saa haarde, at de synes at anklage
                    Forsynet og at maatte helbrede for den Mani at ville existere.« Sainte-Beuve
                    udbryder: »Man mærke dette utrolige Udtryk »den Mani at ville leve« brugt som
                    for at insultere Kjærligheden til Livet. Den saa instinctmæssige og saa
                    universelle Følelse, der gjør, at for enhver Dødelig, selv om han er ulykkelig,
                    Livet kan siges at være sødt og kjært, som bringer ethvert Væsen, der eengang er
                    født, til at elske og længes efter »Dagens søde Lys«, den kalder han en Mani.« -
                    Paa samme Maade sætter lidt senere Arthur Schopenhauer det som den høieste Dyd
                    at overvinde hvad han kalder »Villien til Livet«.</span></p>
            <p><span class="ud">For at slutte: Forfatteren af »Obermann« formede sin Type efter sig
                    selv og sit Talent, hans Helt ender</span> med den Beslutning […] (1872:90)</p>

            <p>
                <strong>></strong>
            </p>

            <p>[…] i hvilke Selvmordet <span class="ind">fremstilles eller drøftes. Atala dræber sig
                    selv, René forhindres kun af sin Søster Amélie, der fatter Mistanke, fra at
                    udføre det Selvmord, han har besluttet, og vi saae, at han etsteds med næsten
                    Schopenhauersk Livsforagt forhaaner Kjærligheden til Livet som en Mani.
                    Selvmordsreflexionerne ere da Lighedspunkter mellem de to saa forskjellige
                    Skribenter, Chateaubriand og Sénancour, Og stemple deres Hovedværker med
                    Tidsalderens Segl.</span></p>
            <p><span class="ind">Forfatteren af Obermann formede sin Helt i sit eget Billede; derfor
                    er det maaskee ogsaa, at han lader ham ende</span> med den Beslutning […]
                (1877:119)</p>
        </div>

        <div id="hs1_0049">
            <h1>Omarbejdelse</h1>
            <h2>Om Étienne Pivert de Sénancour</h2>
            <p>[…] paaskjønnet i sin Levetid<span class="ud">.«</span></p>
            <p><span class="ud">Disse sidste Ord male hele denne Race af Aander, der ude af Stand
                    til at glimre, hader Glimmer, med dens Ensomhedsfølelse, med Bitterheden mod de
                    Foretrukne og Samtiden, og med Troen paa engang at blive paaskjønnet af en
                    retfærdig og ubestukken Eftertid.</span> (1872:91)</p>

            <p>
                <strong>></strong>
            </p>

            <p>[…] paaskjønnet i sin Levetid<span class="ind">, med mindre man er fordømt til den
                    Ulykke at skulle leve af sin Pen«.</span></p>
            <p><span class="ind">Sénancour har i disse Ord givet sin egen litterære Troesbekjendelse
                    og varslet sin egen Skjæbne. Han blev aldeles overseet af sin Samtid,, han blev
                    ikke paaskjønnet, imedens han levede, og det skjøndt han netop var dømt til den
                    Ulykke at have sine eneste Indtægtskilde i sin Pen. Men da den romantiske Skole
                    opstod i Frankrig, kom han til Ære. Hans simple Markblomster bleve af den
                    romantiske Kritik bundne i Bouquet med Chateaubriands og Mme de Staëls
                    Passionsblomster og Roser. Og han fortjente den Opmærksomhed, han vandt. Thi han
                    er en af Emigrantlitteraturens eiendommeligste Aander, Naturdyrker som en ægte
                    Discipel af Rosseau, Melancholiker som en ægte Beundrer af Ossian, fuld af
                    Livslede som en ægte Samtidig af Chateaubriand. Han er rent modern i alle sine
                    theoretiske Anskuelser om Religionen, Moralen, Opdragelsen og Kvindens
                    Samfundsstilling, han er rent tydsk romantisk i sit Følelsesvælgeri, sin
                    Ørkesløshed og i den ubeskrivelige Sky han nærer for at røre ved Virkeligheden,
                    som skulde han brænde sig paa den; han er endelig fransk romantisk ved selve
                    Blandingen af Frisind og overvættes Sensibilitet, (af Sværmeri og forfinet
                    Sensualisme, en Blanding, man en Snes Aar efter i den franske Litteratur
                    gjenfinder hos Sainte-Beuve under Pseudonymen Joseph Delorme. Han er efter hele
                    sit Væsen en Forgjænger eller Forløber for den lange Skare af større Aander, der
                    i det Øieblik, han optræder, begynde deres Tog igjennem Aarhundredet, og som han
                    med sin svage Stemme varsler om og bereder Vei.</span> (1877:120-121)</p>
        </div>

        <!-- slut 1. udg. kap. VI vs. 2. udg. kap. V -->
        <!-- begynd 2. udg. kap. VI; hele kapitlet er nyskrevet til 1877 -->

        <div id="hs1_0050">
            <h1>Tilføjelse</h1>
            <h2>Hele kapitlet om Charles Nodier tilføjes i 1877-udgaven</h2>
            <div class="ind">
                <p>VI.</p>
                <p>Absolut samtidigt med Obermann bragte det franske Bogmarked en lille Roman, der
                    er udsprungen af en med Sénancour's beslægtet Aandsretning, og hvis Forfatter
                    ligeledes er en Forgjænger for betydeligere Aander end han, men som besad et
                    rigt, i høieste Grad smidigt Talent, et i fransk Poesi høist ualmindeligt Anlæg
                    for det Fantastiske og et Mod til at slaae ind paa nye Veie, der gjør at han som
                    Forgjænger tillige er Banebryder. Forfatteren var Charles Nodier; Navnet paa den
                    lille Bog var »Maleren fra Salzburg«.</p>
                <p><em>Charles Nodier</em>, der kun med et Par af sine Ungdomsskrifter henhører til
                    den Gruppe af Skribenter, vi her behandle, men som forøvrigt har sin
                    eiendommelige Plads som fransk Romantiker lige før den romantiske Skole i
                    Frankrig, fødtes i Besançon 1780. Faderen var en begavet og hæderlig Mand,
                    streng som Øvrighedsperson, kjærlig i sit Hjem, en erklæret Tilhænger af det
                    18de Aarhundredes Filosofi og han opdrog sin Søn efter Rousseau's Émile's
                    Principer. Denne viste tidligt en forbausende Lærenemhed og mangesidige,
                    overordentlige Evner. Kun 17 Aar gammel var han saa dygtig en Filolog, at han
                    skrev et »Lexikon over de franske onomatopoetiske Ord«, som af
                    Undervisningsministeriet blev kjendt værdigt til at indlemmes i
                    Skolebibliothekerne, og 18 Aar gammel var han en saa dygtig Naturkyndig, at han
                    udgav et Værk over Insekternes Følehorn og Høreorgan paa samme Tid som han gav
                    sin første Roman i Trykken.</p>
                <p>Hans Barndom og første Ungdom var yderst bevæget. Tretten Aar gammel oplevede han
                    Rædselsperioden og saae Rædslerne paa nært Hold, thi hans Fader var Præsident
                    for Revolutionsdomstolen i Besançon. I 1793 frelste den lille varmtfølende og
                    energiskeDreng en Kvindes Liv. En Dame i Byen havde gjort sig skyldig i at sende
                    Penge til en af sine Slægtninge, der var Emigrant ved Rhinarmeen. Hendes Brøde
                    var utvivlsom, Lovens Ord utvetydige, ingen Frelse syntes mulig. Men da en Ven
                    af Familien og Damen havde forklaret den unge Charles Nodier Sagen og han
                    forgjæves havde bønfaldt sin Fader om den Anklagedes Liv, greb han til den Udvei
                    at true Faderen med at han vilde dræbe sig selv, ifald Dødsdommen blev fældet.
                    Han lagde en saadan Alvor i denne Trusel og viste saa fast en Beslutning, at
                    Faderen i det afgjørende Øieblik gav efter og af Frygt for at miste sit Barn,
                    tog sin Romerdyd fangen og kjendte den Skyldige fri. Samme Aar som dette hændte,
                    blev han, da den Undervisning han i Besançon kunde modtage ikke var
                    tilstrækkelig, sendt til Strassburg og Tilfældet vilde, at han blev anbragt i
                    Huset hos den bekjendte og berygtede Eulogius Schneider, Elsass's bøddelagtige
                    Regent, der snart efter udaandede paa Skafottet i Paris. De Scener han oplevede
                    i Strassburg, vare vel skikkede til at befrugte en tilkommende Romanforfatters
                    Indbildningskraft. Som Yngling blev han snart efter i Paris Vidne til
                    Letfærdigheden og Fornøielsessygen under Directoriet, og da han i 1798 var vendt
                    tilbage til Besançon, interesserede han sig fremfor Alt for Statsfangerne og de
                    Mistænkte i Byen. Han blev anklaget som samfundsfarlig; en Nat blev hans Dør
                    brudt op og hans Papirer undersøgte; man fandt kun hans Arbeider om Ordrødder og
                    Følehorn. Men det Pirrende i Situationen fristede haus poetiske Eventyrlyst, han
                    holdt nok af at være i Krig med Magthaverne, udsætte sig for Farer, vide sig
                    forfulgt o. s. v. Han havde ikke og fik aldrig senere nogen politisk
                    Overbevisning, men han sværmede for Friheden og under alle de vexlende
                    Regjeringer i Frankrig tilhørte han bestandig Oppositionen, var religiøs under
                    Republiken, liberal under Keiserdømmet o. s. v. Den første Consuls Despoti
                    opbragte ham, og tyve Aar gammel udslyngede han imod det sin Ode »La Napoléone«.
                    Da man arresterede i Flæng for at finde Forfatteren, og da bl. A. Bogtrykkeren
                    var bleven fængslet, angav Nodier sig selv og blev nu holdt nogle Maaneder i
                    Fængsel i Paris, senere sendt tilbage til sin Fødeby, hvor han sattes under
                    Politiets Opsigt.</p>
                <p>Fra dette Øieblik begyndte for Nodier en lang Række af Forfølgelser og Plagerier
                    fra Regjeringens Side, som ganske vist mange Gange vare den unge Poet i høi Grad
                    pinlige, men som paa den anden Side sikkert ogsaa ofte overdreves af hans
                    livlige og altid virksomme Fantasi. Vist er det i alt Fald, at han for at
                    undgaae Efterstræbelser flygtede fra eet Skjulested i Jurabjergene til et andet,
                    levede og skrev paa ubesøgte og eensomme Steder og aldrig var længe nok paa
                    noget Sted til der at fuldende det der begyndte Manuscript. Saaledes oplevede
                    han i en meget ung Alder foruden alle de tidligere Indtryk, han havde modtaget
                    af Tidsalderen, det hele Indbegreb af Landflygtighedsfølelser og
                    Emigrantstemninger. Og det er disse Følelser og Stemninger, der danne Baggrunden
                    for hans første digteriske Forsøg. Maleren fra Salzburg blev skrevet i Bjergene
                    under uophørlig Vexlen af Opholdssted.</p>
                <p>»<em>Le peintre de Saltzbourg</em>, journal des émotions d'un coeur souifrant,
                    suivi des <em>Méditations du cloître</em>« er Titelen paa den oprindelige
                    Udgave, Paris 1803. De Klostertanker, der her ere givne i Tilgift til Romanen,
                    have en vis Interesse som Udtryk for raadende Stemninger hos den unge
                    Generation. De have samme Formaal som René at lægge et kraftigt Ord ind til
                    Bedste for Klostrenes Gjenoprettelse. Det Hele er en Monolog, holdt af en i egen
                    Mening høist Ulykkelig, der jamrer over intet Kloster at finde, hvor han kunde
                    tye ind, og som ved en lang klagende Ordstrøm naivt synes at ville legitimere
                    sig som tilkommende Trappist. »Jeg, der er saa ung endnu og allerede saa
                    ulykkelig, jeg, der med en altfor tidlig Erfaring har gjennemskuet Livet og
                    Samfundet og der er fremmed for Menneskene, som have saaret mit Hjerte, jeg, der
                    er berøvet enhver Forhaabning, som før har skuffet mig - jeg har i min
                    Elendighed søgt et Tilflugtssted, og intet fundet.« Herefter følger en lang
                    Panegyrik over Munke og Nonner, disse »Fredens Engle«, der kun bad, trøstede,
                    opdrog, pleiede Syge, bragte milde Graver, fulgte de Dødsdømte til Skafottet og
                    forbandt Heltenes Saar. Hvorved have dog disse Guds Mænd og Kvinder kunnet
                    paadrage sig den rasende Forfølgelse, der er enestaaende i Fanatismens Aarbøger!
                    Hvor er det muligt at det 18de Aarhundredes Lovgivere have kjendt det
                    menneskelige Hjerte saa slet, et de ikke have forstaaet eller anet et eneste af
                    de Tilfælde, for hvilke Religionen har opfundet Klostrene.</p>
                <p>»Her staaer en hel Generation, hvem de politiske Begivenheder have givet den
                    Opdragelse, der blev Achilles til Del. Den er bleven næret med Løvemarv og
                    Løveblod; og nu, da en Regjering, som ikke overlader noget til Tilfældigheden og
                    som fastsætter Fremtiden, [o: Napoleons Regjering, mod hvilken allerede disse
                    Udtryk vare dristige] nu da denne Regjering har sat Skranker for den farlige
                    Udvikling af Ungdommens Evner og har sagt til den: Hertil og ikke længer! - er
                    man nu klar over, hvad saa megen ubrugt Lidenskab og undertrykt Energi kan
                    fremkalde for sørgelige Begivenheder, eller over hvor mange Fristelser til Brøde
                    et stormfuldt Hjerte har, i hvilket Sorg og Livslede raader? Jeg erklærer det
                    med Bitterhed, med Rædsel: Werthers Pistol og Bøddelens Øxe have allerede
                    decimeret os. Denne Generation reiser sig og forlanger Klostre af Eder.«</p>
                <p>Et ydmygt og sentimentalt Forlangende ganske vist af en Slægt, der betegner sig
                    som opnæret ved Løvemarv! men man føler Trodsen bag den ydmyge og ikke
                    bogstaveligt mente Fordring. Den utaalmodige Melanclioli griber paa Slump efter
                    et Dulmemiddel mod sin Smerte.</p>
                <p>I en Fortale, som Nodier i Aaret 1840 føiede til sin Bog, udtaler han sig om de
                    Tidsomstændigheder, der fremkaldte den. Directoriets Regjering, siger han, var
                    alt andet end sentimental. Drømmeriets og Lidenskabernes Sprog, som Rousseau
                    tredive Aar tidligere havde skaffet en forbigaaende Yndest, var anseet for
                    latterligt ved Aarhundredets Slutning. Anderledes var det i Tydskland »dette
                    vidunderlige Tydskland, det sidste Fædreland for Europas Poesi, den fremtidige
                    Vugge for et tilkommende kraftigt Samfund, hvis der ellers endnu kan skabes et
                    Samfund i Europa, og Tydsklands Indflydelse begyndte da at gjøre sig gjældende
                    hos os … Vi læste Werther, Goetz von Berlichingen og Karl Moor.«</p>
                <p>Helten i Nodiers Bog er støbt over Werthertypen, han er tyve Aar gammel, han er
                    Maler, han er Poet, han er fremfor Alt Tydsker. Men rigtignok staaer denne matte
                    og udviskede Afstøbning uendeligt tilbage for Originalen. Charles - han bærer
                    Nodiers eget Navn - er Emigrant; af politiske Grunde udvist af Baiern og
                    erklæret fredløs; to Aar har han tilbragt flakkende om i Europa som en rastløs
                    Ftygtning, i to Aar har han levet Nodiers eget Liv. Kun een Følelse har
                    opretholdt ham, Kjærligheden til en Pige, som bærer det poetiske Navn: Eulalia;
                    han vender tilbage og - hører det I Himmelske! - Eulalia er troløs, Eulalia har
                    ægtet en Anden. Den forraadte Elsker kan ikke modstaae sin Tilbøielighed til at
                    omkredse hendes Opholdssted. En Dag møder han hende og - o Skjæbne! - Eulalia,
                    som i den lange Tid ikke har hørt fra ham og som har modtaget en falsk
                    Efterretning om hans Død, har kun med Taarer, kun af Lydighed mod en Moders
                    Villie, endelig paa Grund af en svag Lighed, den unge Frier havde med Charles,
                    ægtet denne, en Hr. Spronck, der, som det viser sig, er et af de ædleste
                    Mennesker. Herover Werther-Klager, Werther-Stemninger o. s. v., dog Alt i en i
                    Sammenligning med Werthers høist nedstemt Tonart. Charles hengiver sig til
                    vemodige Erindringer: <em>Her</em> saae han hende første Gang, her følte han de
                    første mørke Anelser om Fremtiden, her glemte han i sin Henrykkelse over at see
                    hende sit Papir, sine Blyanter og sin <em>Ossian</em>; her, hvor Træerne nu ere
                    omhuggede, havde han fordum besluttet at lade sin kjære Werther begrave og nu
                    føler han Lyst til her at grave sin egen Grav. Werther har nemlig været
                    Charles's Ven og man seer, at han har taget ham til Mønster. Kun i eet Punkt er
                    Charles kraftigere og mere mandig end Werther, det er i sine Udbrud af Harme
                    over de Hindringer, der stille sig mellem hans Elskede og ham:</p>
                <p>»Hvorfor vovede jeg ikke at slutte hende i mine Arme, at gribe hende som et
                    Bytte, føre hende langt bort fra Menneskene og erklære hende for min Hustru for
                    Himlens Aasyn! Eller hvis selve denne Attraa er en Forbrydelse, hvorfor er den
                    da saa inderligt sammensmeltet med Følelsen af min Existents, at jeg ei kan
                    opgive den uden at døe? En Forbrydelse, sagde jeg! I Barbariets Tid, i
                    Uvidenhedens og Trældommens Dage har et eller andet Menneske af Hoben fundet paa
                    at skrive sine Fordomme ned og har sagt: Der have I Love. Hvilken Forblindelse
                    af Menneskeheden, hvilket foragteligt Skuespil er det dog ikke at see saa mange
                    Slægter styrede af en længst afdød Slægts Fordomme og Luner.«</p>
                <p>Høist pudsig tager umiddelbart herefter en lang høitidelig Forherligelse af
                    Messiaden sig ud, øiensynlig foraarsaget af andre, men høist heterogene
                    Reminiscentser af Werther. »O guddommelige Klopstock! udbryder Charles, med
                    hvilken Pragt samler du ikke alle Poesiens Vidundere for vore Øine, hvad enten
                    du indfører os i den Høiestes Raad, hvor de førstefødte blandt Englene lovsynge
                    Himlens Mysterier eller hvor Cherubinerne i hellig Andagt dække deres Aasyn med
                    deres Guldvinger.« Springet synes stort fra hine oprørske Declamationer til
                    denne fromme Ekstase. Men selve denne Blanding af revolutionære Instincter og
                    romantiske Tilløb, som i enhver anden Tidsalder vilde synes forrykt, er i
                    Emigrantlitteraturen langt fra at overraske; den gjenfindes hos alle
                    Forfatterne; den optræder hos Chateaubriand som satanisk Katholicisme, hos
                    Sénancour som sentimental og romantisk Atheisme, her som Oprør mod
                    Samfundsordenen, der forenes med Sværmeri for Messiaden; Blandingens
                    Beskaffenhed er forskjellig, men Grundtrækket er det samme overalt.</p>
                <p>Det viser sig nu i Romanen, at Eulalias Ægtemand ikke er lykkeligere end hendes
                    ulykkelige Elsker. Han har mistet sin Ungdomselskede ved Døden og kan aldrig
                    glemme dette Tab, end ikke ved Eulalias Side; han er Vidne til Charles' og
                    Eulalias Kjærlighed, og for ikke at staae dem i Veien, tager han Gift og døer
                    efter at have bedet de Elskende om Forladelse for den Gjenvordighed, han
                    ufrivilligt har voldt dem »ved sit usalige Liv«. Det er umuligt at imaginere sig
                    en føleligere Ægtemand. De Elskende vise sig imidlertid ikke mindre ædle end
                    han; Eulalia er særlig for høihjertet til at ville benytte sig af et saa
                    sørgeligt Dødsfald. Hun gaaer i Kloster og Charles drukner sig i Donaufloden. To
                    Selvmord og en Selvindespærring i Nonneklostret er i hin Tid den regulære
                    Afslutning.</p>
            </div>
            <p><span class="ind">Saa lidet betydende denne Roman nu end er som Aandsværk, saa
                    interessant er den som historisk Document. Det varede kun kort før Nodier hævede
                    sig over det Udviklingstrin, hvorpaa han stod som dens Forfatter. Vi ville
                    gjenfinde ham paa høiere Udviklingsstadier af den franske Litteratur. Ingen har
                    hyppigere skiftet Ham end han, og Sommerfuglen er skjønnere end Larven.</span>
                (1877:121-131)</p>
        </div>

        <!-- slut 2. udg. kap. VI; hele kapitlet er nyskrevet til 1877 -->
        <!-- begynd 1. udg. kap. 7-10 vs. 2. udg. kap. 7 -->


        <div id="hs1_0051">
            <h1>Omarbejdelse</h1>
            <h2>Om Benjamin Constants <em>Adolphe</em>, 1816</h2>
            <p>[…] Variation af Grundtypen, <span class="ud">paa hvilken jeg vil gjøre Dem
                    opmærksom, er Benjamin Constants »Adolphe«.</span> Adolphe er mindre […]
                (1872:91)</p>

            <p>
                <strong>></strong>
            </p>

            <p>Variation af Grundtypen, <span class="ind">der forekommer mig værd at studere, er
                    Benjamin Constant's <em>Adolphe</em>, Helten i den berømte politiske Forfatters
                    eneste poetiske Værk,</span> Adolphe er mindre […] (1877:131)</p>
        </div>

        <div id="hs1_0052">
            <h1>Omarbejdelse</h1>
            <h2>Om Benjamin Constants <em>Adolphe</em>, 1816</h2>
            <p>[…] Tidsalder ligesom René<span class="ud">.</span></p>
            <p><span class="ud">»Adolphe« tilhører som »René« og »Obermann« Emigrantlitteraturen.
                    Alle disse Bøger, der arve Rousseau paa Følelsessiden, staae</span> i den
                skarpeste Modsætning […] (1872:91-92)</p>

            <p>
                <strong>></strong>
            </p>

            <p>[…] Tidsalder ligesom René<span class="ind">. Adolphe udkom først efter Keiserdømmets
                    Fald, men den blev skrevet eller i ethvert Tilfælde anlagt i Aarhundredets
                    allerførste Aar. Bogen staaer, ligesom hine andre Bøger, der ere i Slægt med
                    Rousseau paa Følelsessiden og have taget Arv efter ham,</span> i den skarpeste
                Modsætning […] (1877:131-132))</p>
        </div>

        <div id="hs1_0053">
            <h1>Omarbejdelse</h1>
            <h2>En række sætninger eller dele af sætninger fra andre kapitler i 1.-udgaven er
                medtaget i 2.-udgavens omarbejdede tekst</h2>
            <p>[…] er det Følelser<span class="ud">, Drømme, Sværmerier og Reflexioner.</span></p>
            <div class="ud">
                <p>»Adolphe« tilhører fremdeles til en vis Grad Reactionslitteraturen. Der er mangen
                    en Parallel at drage mellem Chateaubriand og Constant. Hin er blændende og denne
                    sleben; men der er mange Analogier. Constants Bog om Religionernes Aand svarer,
                    om end ganske anderledes frisindet og oplyst, nøie til Chateaubriands Bog om
                    Christendommens Genius. De første Afsnit af den, som ere skrevne ganske i det
                    18de Aarhundredes Maneer, svare til Chateaubriands Skrift om Revolutionerne. Men
                    hvad der paa dette Punkt er eget for alle de reactionære Førere kommer ogsaa
                    frem hos Constant.</p>
            </div>
            <p><span class="ud">Chateaubriand udbryder hvert Øieblik: »Alt er mig ligegyldigt, jeg
                    troer paa Intet«; fordetmeste tilføier han pligtskyldigst »undtagen i
                    Religionen«, undertiden glemmer han det. Den Form hvorunder hos Constant
                    Religionen anbefales er ligeledes en saadan, hvorunder Religionsløsheden skimtes
                    og bag den et Dyb af Melancholi.</span> I »Adolphe« findes […] (1872:92)</p>

            <p>
                <strong>></strong>
            </p>

            <p>[…] er det Følelser<span class="ind"> og Reflexioner over et Følelsesliv.</span></p>
            <div class="ind">
                <p><em>Benjamin Constant de Rebecque</em> fødtes i Lausanne 1767 af protestantiske
                    Forældre. Hans Fødsel kostede Moderen Livet, hans Fader var en kold og
                    verdensklog Mand af samme Art som Faderen i »Adolphe«. Han var fra Barndommen af
                    aldeles ualmindeligt udrustet. Naar man i »Adolphe« maaskee ikke ganske
                    forstaaer den overoverordentlige Tiltrækning, Helten udøver, ligger det i, at
                    Constant, der benyttede Erindringer af sit eget Liv til Bogens Composition,
                    synes at have undseet sig ved at fremhæve Heltens fængslende Egenskaber for
                    stærkt. Men Adolphe er i den Grad Constant selv, at man saa at sige først fatter
                    denne Types Tilblivelse, idet man studerer Forfatterens Ungdom. Det gaaer med
                    Adolphe som med René, til hvis Forstaaelse Chateaubriands egne Udtalelser om sig
                    selv give Nøglen. En Stump af et Brev, som Constant har skrevet som 12aarigt
                    Barn til sin Bedstemoder, er et slaaende Bevis paa hans tidlige Modenhed.</p>
                <p>»Jeg havde opgivet alt Haab om Brev, kjære Bedstemoder! jeg troede Du havde glemt
                    mig. Jeg sagde til mig selv: det er mine Fættere, der boe hos Bedstemoder, som
                    have fortrængt mig af hendes Erindring. Ganske vist ere de elskværdige, ere
                    Oberster, ere Capitainer o. s. v., jeg er endnu Intet. Imidlertid elsker jeg
                    hende og forguder hende ligesaa meget som de. Du seer, kjære Bedstemoder,
                    hvilken Sorg din Taushed har forvoldt mig. Hvis Du altsaa interesserer Dig for
                    mine Fremskridt, hvis Du vil, at ogsaa jeg skal blive elskværdig, lærd og
                    forstandig, saa skriv mig undertiden til, og fremfor Alt elsk mig trods mine
                    Feil. Jeg savner kun Beviserne paa dit Venskab, jeg har i Overflod alle andre
                    Goder, og jeg har den Lykke, at man hverken sparer paa Omhu eller paa Penge for
                    at dyrke mine Talenter, hvis jeg har nogle, eller for at bøde paa Mangelen af
                    dem ved Kundskaber. Jeg vilde meget gjerne kunne fortælle Dig noget
                    Tilfredsstillende om mig, men jeg frygter for, at intet Tilfredsstillende lader
                    sig sige uden om det Legemlige. Jeg har det godt og voxer stærkt. Du vil maaskee
                    sige, at er det Alt, saa er det ikke værdt at leve. Det tænker ogsaa jeg, men
                    min Letsindighed omstyrter alle mine gode Forsætter. Jeg vilde ønske, man kunde
                    forhindre mit Blod i at circulere med saa stor Hurtighed og give det et mere
                    reguleret Omløb i en bestemtere Takt. Jeg har prøvet, om Musiken ikke kunde
                    gjøre denne Virkning paa mig; jeg spiller Adagio'er, Largo'er, som kunde dysse
                    30 Cardinaler i Søvn. De første Takter gaae godt, men jeg veed ikke, ved hvilken
                    Magi de saa langsomme Melodier altid ende med at gaae prestissimo. Det gaaer mig
                    lige saadan med Dandsen, Menuetten ender altid med Bukkespring. Jeg troer, kjære
                    Bedstemoder, at Ondet er ulægeligt og at det vil modstaae selv Fornuften; jeg
                    burde dog allerede have en Gnist af Fornuft, thi jeg er 12 Aar og nogle Dage;
                    imidlertid mærker jeg Intet til dens Herredømme. Naar dens Morgenrøde er saa
                    mat, hvad Styrke vil den da have til 25 Aar.</p>
                <p>»Ved Du, kjære Bedstemoder, at jeg kommer i Selskab to Gange om Ugen. Jeg har en
                    smuk Frakke, Kaarde ved Siden, Hat under Armen, een Haand paa Brystet, en anden
                    i Siden. Jeg holder mig rank og giver den store Dreng, saa godt jeg kan. Jeg
                    seer, jeg hører, men hidindtil kan jeg ikke sige, at jeg misunder de Voxne deres
                    Fornøielser. De see Alle ud, som om de just ikke holdt altfor meget af hinanden.
                    Imidlertid - Spillet og Guldet, jeg seer rulle, foraarsager mig nogen
                    Sindsbevægelse. Jeg gad vinde af 1000 Aarsager, som de Andre kalde Luner og
                    Griller.«</p>
                <p>Man forbauses over denne Ynde og Finhed, der kun har et svagt Skjær af barnligt
                    Naivetet, over denne tidlige, skjemtende Selvironi, over denne stormfuldt
                    pulserende Modtagelighed for Indtryk, som er des mærkværdigere, fordi den er
                    forenet med en spirende Blaserthed. Man aner den fremtidige Taler, Elsker og
                    Spiller. Man føler hvorledes en Trang til stærke Sindsbevægelser hos ham i
                    Fremtiden vil forenes med en Gave til at sætte sig ud over sine Sindsbevægelser;
                    man aner Evnen til at halvere, fordoble og spotte sig. Her er allerede som i
                    Grundrids den Charakter tilstede, der hos Ynglingen vil føre til Udbrud som
                    dette: »Jeg morer mig over alle disse Forlegenheder, hvori jeg befinder mig, som
                    om de vare en Andens« eller til Constants Yndlingsmundheld, naar han var vred:
                    »Jeg raser, jeg gaaer fra Forstanden af Raseri, men i Grunden er det Hele mig
                    ganske ligegyldigt«.</p>
                <p>Der blev ikke sparet nogen Omhu paa at give den opvakte og spirituelle Yngling en
                    Opdragelse, der svarede til hans Anlæg. Han sendtes først til Universitetet i
                    Edinburgh, hvor han knyttede Venskabsforbindelser med en Kreds af unge fornemme
                    Englændere og Skotter, der næsten alle senere bleve berømte eller bekjendte
                    Mænd. Derfra kom han til det stille og fredelige Universitet i Erlangen, hvor
                    Grunden lagdes til hans Indsigt i tydske Forhold og tydsk Litteratur og hvor
                    hans klassiske Dannelse fuldendtes. De gamle græske Republikers Statsforhold
                    interesserede ham her som i Edinburgh endnu mere end deres Poesi.</p>
                <p>Den bedste Kilde til Kundskab om hans Udviklingstrin og Stemninger i den første
                    Ungdom afgive hans Breve til Mme de Charrière, en fritænkersk, fintbegavet
                    Schweizerforfatterinde, hollandsk af Fødsel, men fuldstændigt galliseret, der
                    var mere end 40 Aar gammel, da Constant i sit tyvende Aar traadte i Forbindelse
                    med hende. Det var i denne Dames Hus at han, siddende ved det samme Bord,
                    hvorved hun skrev, 19 Aar gammel begyndte sit store Værk om Religionen, med
                    hvilket han syslede næsten hele sit Liv og som uophørligt blev omarbeidet
                    eftersom hans Anskuelser vexlede og fik bestemtere Form. 30 Aar senere fuldendte
                    han det i den Tid, som Talerstolen i Kammeret og Spillehusene i Paris levnede
                    ham til Arbeid af anden Art. Men hos Mme de Charrière blev det begyndt; og
                    symbolsk og charakteristisk nok: det første Afsnit skrev han paa Bagsiden af en
                    Pakke Spillekort, og alt som han skrev Kortet fuldt, skjød han det over til sin
                    Raadgiverinde. I Breve til denne paalidelige og hengivne Veninde udtaler Contant
                    sig som Yngling med fuldstændig Aabenhed og man kan her see hans Følelses- og
                    Tankeliv i dets oprindelige Form og med dets tidligste Præg. Dette Præg er det
                    18de Aarhundredes, kun at dettes positive Begeistring fattes og en god Del
                    Skepsis er kommen til. Han skriver:</p>
                <p>»Jeg føler mere end nogensinde Altings Intethed, hvorledes Alt lover og Intet
                    holder, jeg føler hvormeget vore Kræfter staae over vore Vilkaar og hvor
                    ulykkelige dette Misforhold maa gjøre os. Mon ikke Gud, Ophavsmanden til os og
                    vore Omgivelser, er død før han har faaet endt sit Værk, saa at Verden egentlig
                    er et opus posthumum? Han havde de smukkeste og største Projecter af Verden og
                    de største Midler til at udføre dem. Han havde allerede sat flere af disse
                    Midler i Bevægelse, ligesom man reiser Stilladser for at bygge, og midt under
                    dette Arbeide er han død. Nu er saaledes Alting opført med Hensyn til et Maal,
                    som ikke mere existerer, og vi i Særdeleshed, vi føle os bestemte til Noget,
                    hvorom vi ingen Idee kunne gjøre os. Vi ere som Uhre, paa hvilke der ingen Skive
                    eller Visere ere, og hvis Hjul, som ikke mangle Intelligents, dreie sig til de
                    ere opslidte, uden at vide hvorfor og stedse sigende: Jeg dreier, altsaa har jeg
                    et Maal. - Farvel kjære og spirituelle Hjul, som har det Uheld at staae saa høit
                    over det Uhrværk, af hvilket De er en Del, og som De forstyrrer! Uden Selvros:
                    det er ogsaa mit Tilfælde.«</p>
                <p>Et andet Sted siger han: »O hvor Fyrsterne ere ædelmodige og høimodige; der har
                    de nu igjen givet en Amnesti, hvorfra Ingen er udelukket uden alle de, som have
                    gjort Oprør. Det minder mig om en Psalme, der forherliger den jødiske Guds
                    Bedrifter. Han har dræbt dem og dem; thi hans guddommelige Godhed varer evigt;
                    han har druknet Pharao og hele hans Armee; thi hans guddommelige Godhed varer
                    evigt; han har slaget alle Ægypternes Førstefødte med Døden: thi hans
                    guddommelige Goodhed o. s. v. o. s. v.«</p>
                <p>»De synes mig ikke demokratisk. Jeg troer som De, at der paa Bunden af
                    Revolutionsmændenes Sjæle er Svig og Raseri. Men jeg holder mere af Svig og
                    Raseri, der omstyrter Fæstninger og afskaffer Titler og andre Dumheder af den
                    Art, og som sætter alle de religiøse Drømmerier paa lige Fod, end af den Art
                    Svig og Raseri, som vil bevare og canonisere hint elendige Misfoster af Jødernes
                    barbariske Stupiditet, podet ind paa Vandalernes barbariske Uvidenhed.«</p>
                <p>»Jo mere man tænker over det, des mere opgiver man at begribe et »cui bono« (et
                    »til Fordel for hvem?«) i denne Dumhed man kalder Verden. Jeg forstaaer hverken
                    Maalet eller Architekten eller Maleren eller Figurerne i denne laterna magica,
                    af hvilken jeg har den Ære at udgjøre en Del. Vil jeg forstaae det bedre, naar
                    jeg er forsvunden fra denne trange og mørke Grlobus, paa hvilken det morer jeg
                    veed ikke hvilken usynlig Magt at lade mig dandse med eller imod min Villie? Det
                    veed jeg ikke. Men jeg er bange for, at det forholder sig med denne Hemmelighed
                    som med Frimurernes, der kun i de Uindviedes Øine er noget værd.«</p>
                <p>Man vil efter at have læst disse Brudstykker ikke undre sig over, at hin Bog om
                    »Religionen«, der ved Aarhundredeskiftet var anlagt og bestemt til fra et
                    protestantisk Standpunkt at udføre samme Bedrift som Chateaubriand samtidigt
                    iværksatte fra et katholsk Udgangspunkt: nemlig at gjenindføre den religiøse
                    Aand i Frankrig, i sit oprindelige Udkast havde en ganske anden Charakter end
                    den senere fik. De første Afsnit af den[,] der bleve skrevne ganske i det 18de
                    Aarhundredes Maneer, vilde, hvis de forelaa trykte, i Constants Liv betegne
                    nøiagtigt det samme Udviklingstrin som Bogen om »Revolutionerne« betegner i
                    Chateaubriands. Som Bogen nu i sin definitive Form tilhører den franske
                    Litteratur, udmærker den sig ved en rolig, lidenskabsløs Stil, et fordomsfrit
                    Blik og en for Datiden ikke almindelig Lærdom. Men den lider til Gjengjæld under
                    en fuldstændig Mangel paa Varme og under en gjennemgribende Halvhed i sit
                    Princip.</p>
                <p>Dens Grundtanke er følgende: Alle de tidligere Opfattelser af Religionens Væsen
                    have været ufuldkomne. En Skole af Forfattere, der betragter Religionen som ad
                    Fornuftens Vei utilgjængelig for Mennesket og som meddelt een Gang for alle ved
                    guddommelig Aabenbaring, søger blot at føre Religionen tilbage til dens
                    oprindelige Form. En anden Skole, der med Rette er bleven forfærdet over de
                    Onder, Fanatisme og Intolerance frembringe, har i Religionen kun seet en
                    Vildfarelse og har søgt at grunde Moralen paa en rent jordisk Grundvold. En
                    tredie har troet at kunne holde en Mellemvei ved at antage en Lære, den betitler
                    den naturlige Religion eller Fornuftreligionen, og som kun bestaaer af de
                    reneste Dogmer og de simpleste Grundbegreber. Men ogsaa denne Skole har som de
                    to nysnævnte troet, at Mennesket kunde naae den absolute Sandhed og at Sandheden
                    følgelig var een og uforanderlig; hvem der troede mindre end den, stemplede den
                    som Atheist, hvem der troede mere end den som orthodox og overtroisk. Constant
                    vil i Modsætning til alle disse tre Skoler betragte Religionen som progressiv,
                    idet han gaaer ud fra at den religiøse Følelse er et Grundfactum i
                    Menneskesjælen og kun dens Former forskjellige og modtagelige for stedse større
                    Fuldkommenhed. Man mærker, at han har læst Lessings »Erziehung des
                    Menschengeschlechts«; men endnu mere beslægtet end med Lessing føler han sig dog
                    med sine Samtidige: Kreuzer og Görres. Han forstaaer eller paaskjønner
                    øiensynligt ikke Lessings fine og dog saa dybe Ironi; de
                    romantisk-protestantiske Restaurationsforsøg betage ham derimod med
                    Samtidighedens hele Magt og han tilegner sig af dem Alt, hvad han som liberal
                    fransk Politiker og omvendt Voltairianer kan bruge. Han vil ikke paa nogen Maade
                    vide af den Intolerance og Forfølgelseslyst, der bryder saa voldsomt frem hos en
                    Lamennais (i Bogen om den religiøse Indifferentisme), han vil ikke vide af en
                    verdslig Pavemagt eller af nogensomhelst Forening af geistlig og verdslig
                    Autoritet (som De Maistre eller Chateaubriand), men han indbilder sig i »den
                    religiøse Følelse« at have fundet en Art psycbologisk Grundelement, der ikke
                    paany lader sig opløse, han mener, at den er uforanderlig og universel o: baade
                    udbredt over hele Jorden og hævet over Forvandling gjennem Tiderne - en
                    Anskuelse, der ikke lader sig forene med en dybere Psychologi - og det er paa
                    denne Følelse at han grunder sit hele conservative System. De kildne Spørgsmaal
                    gaaer han, saavidt det er ham muligt, uden om; han vil f. Ex. ikke afgjøre om
                    Menneskeheden har begyndt med en vild eller med en paradisisk fuldkommen
                    Tilstand og hævder udtrykkeligt, at han naar han begynder med Skildringen af den
                    laveste Fetischdyrkelse kun gjør dette for Ordenens Skyld og ikke dermed vil
                    negte, at dette ufuldkomne Stadium kan have været Følgen af et Fald. Tvertimod,
                    denne Antagelse forekommer ham sandsynligst. - Faa Bøger ere hurtigere blevne
                    forældede end dette Skrift og det har endnu kun en historisk Interesse ved den
                    for Perioden, da det blev udført, typiske Usikkerhed og Halvhed.</p>
                <p>I de første Aar af den franske Revolution blev Constant ansat i Brunsvig som den
                    regjerende Hertugindes Kammerjunker. Han hørte her Revolutionen omtale med den
                    Blanding af Rædsel og Afsky, der f. Ex. kommer tilorde i Goethes slette
                    Ungdomsstykke »Der Burgergeneral«; men det var ham ikke vanskeligt at danne sig
                    en selvstændig og fordomsfri Anskuelse af Revolutionens Betydning. Iøvrigt synes
                    hans Tid her at have være stærkt optaget af Kjærlighedsintriguer, der bestandig
                    spillede en stor Rolle i hans Liv: han havde endog i Spøg betegnet »Sola
                    inconstantia constans« som sit Valgsprog. Han giftede sig - som det synes
                    nærmest af Kjedsomhed - her i Brunsvig, og lod sig skille efter
                    Hvedebrødsdagene. Derpaa forelskede han sig i en Dame, der laa i
                    Skilsmisseproces med sin Mand og vendte for hendes Skyld senere tilbage til
                    Brunsvig. Hendes Pigenavn var Charlotte v. Hardenberg og hun blev mange Aar
                    senere Constants anden Hustru. I Brevene til Mme de Charrière fra denne Periode
                    viser han sig ligesaa formaalsløs og livstræt som skarpsindig og aandfuld. Han
                    gjør sig lystig over sine dumme og smaalige Omgivelser, over sig selv, ja en Tid
                    lang over sin Følelse for sit Hjertes Dame, indtil han en skjøn Dag meddeler, at
                    han vil ophøre med det sidste, da han ikke anseer det for rigtigt. Et Holdepunkt
                    og Midtpunkt havde hans Liv endnu ikke fundet.</p>
                <p>Da indtraadte i Slutningen af 1794 en afgjørende Vending i Constants Levnet. Han
                    blev forestillet for Mme de Staël. For første Gang mødtes da hine to Aander, af
                    hvilke ingen synes at have været istand til at frembringe det Høieste, den
                    formaaede, uden ved den andens Befrugtning. Benjamin Constant var da 27,. Mme de
                    Staël 28 Aar gammel. Han var lige ankommen til Paris, hvorhen hans Ærgjerrighed
                    længe havde kaldt ham, men som han nu første Gang saa og hvor han indførtes i
                    alle de første Saloner, hos Mme Tallien, Mme Beauharnais og Mme de Staël. Han
                    gjorde sig bemærket baade ved sin Skjønhed og sin overlegne Begavelse. Med sin
                    friske Hudfarve og sit lange blonde Haar lignede han en ung Nordbo, men hans Vid
                    var klart og ganske fransk og hans Dannelse kosmopolitisk. Han gjorde et Indtryk
                    paa Frankrigs da mest begavede Kvinde, som aldrig nogensinde blev udslettet,
                    selv da Livsforholdene fjernede dem mest fra hinanden, og snart var det ingen
                    Hemmelighed mere, at Mme de Staëls Beundring var gledet over i lidenskabelig
                    Kjærlighed. Hun meddelte den unge tilkommende Statsmand sin Tillid til den
                    politiske Frihed, sin Begeistring for Individets Rettigheder og en dem sikrende
                    constitutionel Forfatning, og gjennem et luende Pust fra hendes Ildhu besjæledes
                    han af hendes Foretagelsesaand og hendes Tro paa Ordets og Handlingens Magt til
                    trods alle fatalistiske Theorier at gribe ind i Virkeligheden og omforme den.
                    Thi Gjengjæld synes Forholdet til ham, idet det bragte hende paa Kant med
                    Samfundet, at have beriget hende med Hovedsummen af de Lidenskaber, Følelser og
                    polemiske Tanker, der udgjøre Kjærnen i hendes poetiske Production.</p>
                <p>I Mme de Staëls Salon traf Constant en Hærskare af fremmede Diplomater,
                    misfornøiede Journalister og intriguerende Kvinder, der i første Øieblik indtoge
                    ham mod Conventet. Snart dannede han sig imidlertid selv sin Overbevisning, han
                    gjendrev selv sine første Bladartikler og sluttede sig, mere radical end sin
                    Veninde, til »Patrioternes« Parti imod de saakaldte Moderate, hos hvem han intet
                    Maadehold fandt. 1795 tilbragte han efter Indbydelse af Mme de Staël paa hendes
                    Gods Coppet i Schweiz; Aaret efter skilte hun sig fra sin Mand.</p>
                <p>Da i 1799 Bonaparte som Førsteconsul gav Frankrig hin Forfatning, i hvilken en
                    svag constitntionel Skinfrihed skulde skjule Eneherredømmet, udnævnte han
                    Constant, der tidligere havde været blandt hans varme Beundrere, til Medlem af
                    Tribunatet. I denne Egenskab førte han med nogle faa Meningsfæller den
                    hæderfulde Kamp mod Bonapartes absolutistiske Planer, der henledede hele Europas
                    Øine paa ham og som vakte den heftigste Forbitrelse hos Førsteconsulen. I Aaret
                    1802 sagde han om Constant og hans Venner de bekjendte Ord om de fem eller sex
                    Metafysikere i Tribunatet, der fortjente at kastes i Vandet og kort efter lod
                    han dem ved en servil Majoritetsatstemning fjerne. Da Mme de Staël paa samme Tid
                    begyndte heftigt at bekjæmpe Bonapartes Stræben efter Enevoldsmagt, og da hendes
                    Fader, den berømte Necker, skarpt advarede mod hans Politik, lod han hende
                    forvise fra Frankrig; da Constant fulgte hende til Coppet, forbød han ogsaa ham
                    at vende tilbage. I Mai 1802 var Mme de Staël bleven Enke. I Forening med
                    Constant bereiste hun i 1803—4 Tydskland og det synes som om hun i sin
                    sværmeriske Kjærlighed har ventet at Constant vilde ægte hende. Han har
                    imidlertid øiensynligt ikke gjengjældt hendes Følelser, han skuffede hende af
                    Medynk og Svaghed, skjulte hende at han stod i bestandig Brevvexling med
                    Charlotte v. Hardenberg og har formodentlig under et Paaskud forladt hende for
                    at reise til Weimar, hvor han i 1804 oversatte Schillers Wallenstein paa Fransk.
                    Det blev ikke Constant, men A. W. Schlegel, der (som Huslærer for hendes Børn)
                    ledsagede Mme de Staël til Italien paa den ved »Corinna« berømte Reise, hun
                    foretog dertil i 1805. I Sommeren 1808 lod Constant sig hemmelig vie til sin
                    Charlotte, og saa lidet resigneret var da endnu Mme de Staël, at det kom til de
                    heftigste Scener, da hun uformodet traf det nygifte Par i Interlaken. Hun gav
                    sin Skinsyge Luft med saadan Hensynsløshed, at Charlotte i sin Fortvivlelse
                    gjorde et - heldigvis mislykket - Forsøg paa at dræbe sig ved Gift.</p>
                <p>Nu følge nogle Aar, hvor Benjamin Constant lever i tilbagetrukken Stilhed i
                    Göttingen, sysselsat med nye Forstudier til sit Værk om Religionens Oprindelse
                    og Udviklingshistorie; da var det, at Napoleons Nederlag i 1813 bragte ham til
                    paany i Forbindelse med Mme de Staël at gribe ind i den politiske Discussion og,
                    ved Hjælp af sin Venindes Forbindelser ved det russiske, preussiske og svenske
                    Hof, tillige i Actionen mod den slagne Enevoldshersker. I Bernadottes Følge drog
                    han ind i Paris, og skjøndt han var Talsmand for den bourbonske Restauration,
                    stræbte han ivrigt at redde hvad der af constitutionelle Friheder kunde reddes.
                    Han skrev sine mesterlige Brochurer om Pressefrihed, Ministeransvarlighed etc.
                    og valgtes til Medlem af Deputeretkammeret. Det er bekjendt, hvorledes den
                    47aarige Mands blinde Forlibelse i Mme de Récamier bragte ham til at optræde med
                    en Voldsomhed imod Napoleon lige efter dennes Tilbagekomst fra Elba, der gav
                    hans Udnævnelse til Statsraad under de 100 Dage og hans Tilslutning til
                    Keiserens constitutionelle Forsøg Charakter af et Forræderi. Man maa dog ikke
                    dømme Constant som Politiker efter denne hæslige Episode. Under hele
                    Restaurationsperioden, ja endog under de første Aar af Julikongedømmet var han,
                    som ikke mindre bekjendt, den haardnakkede og i høieste Grad veltalende Fører
                    for den liberale parlamentariske Opposition. Han udmærkede sig aldrig ved
                    Charakterrenhed, men han havde høihjertede Opsving. Da han i Aaret 1830 fik et
                    Brev fra en af sine Venner, hvori der stod: »Her spilles et frygtelig Spil, vore
                    Hoveder ere i Fare, kom og bring os Deres!« vaklede han intet Øieblik, men kom
                    og tog uforfærdet Julirevolutionens Parti. Faa Maaneder derefter modtog han saa
                    skjøndt Fører for Oppositionen - for at dække sin Spillegjæld - 100,000 Francs
                    af Louis-Philippe. Constant var en stor Dialektiker; han pleiede at sige, at
                    ingen Sandhed var fuldstændig, saalænge man ikke tog dens Modsætning op i den.
                    Det lykkedes ham altfor godt. Han forvandt aldrig det Stempel, som den
                    Tidsalder, i hvilken hans tidlige Ungdom falder, satte paa ham. Den samme
                    Dobbelthed, der findes hos hele denne Slægt, men som hos andre Medlemmer af den
                    er en Bi-Egenskab, har givet hans Væsen dets gjennemgribende og originale, men
                    uharmoniske Charakter.</p>
            </div>
            <p><span class="ind">Det er denne Mands betydningsfuldeste Ungdomsarbeide vi ville
                    studere.</span> I »Adolphe« findes […] (1877:132-147)</p>
        </div>

        <div id="hs1_0054">
            <h1>Tilføjelse</h1>
            <h2>Om Benjamin Constants <em>Adolphe</em>, 1816</h2>
            <p>[…] at Grenen findes. <span class="ind">Den Form, hvorunder Religionen her anbefales,
                    er en saadan, hvorunder Religionsløsheden skimtes og bag den et Dyb af
                    Melancholi.</span> Forklaringen ligger […] (1872:93 / 1877:148)</p>
        </div>



        <div id="hs1_0055">
            <h1>Omarbejdelse</h1>
            <h2>Om Voltaire og tiden efter ham</h2>
            <p>[…] Forstands absolute Enevælde<span class="ud">. Men da Revolutionen, og det vil i
                    dette Tilfælde sige Actionen, ingen Maade havde holdt, hvor var det da at vente,
                    at Reactionen vilde holde Maade, eller indskrænke sig til hvad den med
                    fuldkommen Ærlighed og Sanddruhed kunde kjæmpe for!</span> Voltaire havde […]
                (1872:93)</p>

            <p>
                <strong>></strong>
            </p>

            <p>[…] Forstands absolute Enevælde <span class="ind">- og denne halvt ubevidste Tendents
                    sporedes endog som en indre Drivfjeder hos de Naturer, der efter deres hele
                    Anlæg vare rene Ætlinge af Voltaire og som, hvis de vare komne 30 Aar tidligere
                    til Verden, vare blevne hans mest ubetingede Meningsfæller og Værkfæller.</span>
                Voltaire havde […] (1877:148)</p>
        </div>


        <div id="hs1_0056">
            <h1>Omarbejdelse</h1>
            <h2>Om tiden efter Den Franske Revolution</h2>
            <p>[…] virkeliggjøre disse Idealer, <span class="ud">da man endelig havde erfaret,
                    hvilke Misbrug der kunde drives med alle de rene Fornuftprinciper som Frihed,
                    Lighed og Broderskab, var det naturligt, at ikke blot hver Enkelt af Massen
                    holdt sit Hoved udstrakt til at modtage ethvert kraftigt ydre Aag, der vilde ave
                    de Andre paa samme Tid som ham selv</span>, men at ogsaa et Flertal […]
                (1872:94)</p>

            <p>
                <strong>></strong>
            </p>

            <p>[…] virkeliggjøre disse Idealer, <span class="ind">vare jo havnede i Anarchi og
                    Brutalitet, Hvad Under da at ikke blot mangen Enkelt af Massen famlende greb
                    efter en Planke fra Vraget af de engang saa kraftige politiske og religiøse
                    Systemer</span>, men at ogsaa et Flertal […] (1877:149)</p>
        </div>

        <div id="hs1_0057">
            <h1>Omarbejdelse</h1>
            <h2>Om Benjamin Constants <em>Adoplhe</em>, 1816, og Goethes <em>Die Leiden des jungen
                    Werthers</em>1774</h2>
            <p>»Adolphe« er en Kjærlighedshistorie<span class="ud">. Men den</span> fremstiller ikke
                […] (1872:95)</p>

            <p>
                <strong>></strong>
            </p>

            <p>»Adolphe« er en Kjærlighedshistorie<span class="ind">, der ved sin Fremstilling af
                    Forholdet mellem Samfundet og Individet danner det fuldstændige Modstykke til
                    »Werther«. I »Werther« stille ydre og derved ogsaa indre Hindringer sig i Vejen
                    for Foreningen af et sammenhørende Par. I »Adolphe« tvinge ydre og derigjennem
                    ogsaa indre Hindringer to Væsener, der ere forenede, fra hinanden. »Werther«
                    fremstiller Samfundets og allerede indgaaede sociale Forpligtelsers Magt til at
                    forhindre en erotisk Forening. »Adolphe« skildrer Samfundets og
                    Samfundsopinionens Magt til at opløse individuelle Forpligtelser og splitte en
                    allerede indgaaet erotisk Forening. Begge Bøger i Forening give et dobbeltsidigt
                    Billede af Samfundspavens Magt til at binde og løse. Men medens »Werther« er
                    typisk for hin førrevolutionære, kraftigt fremstormende Slægt, som dens Digter
                    tilhørte, svarer »Adolphe« nøie til det nye Aarhundredes første franske
                    Generation.</span></p>
            <p><span class="ind">»Adolphe«</span> fremstiller ikke […] (1877:150-151)</p>
        </div>

        <div id="hs1_0058">
            <h1>Omarbejdelse</h1>
            <h2>Om Benjamin Constants <em>Adoplhe</em>, 1816</h2>
            <p>[…] som elsker og fortvivler.</p>
            <p><span class="ud">Den Slægt af unge Mænd er opstaaet, som tager til Mundheld: Lad
                    Oldingene elske! vi Unge, vi, som roe paa Ærgjerrighedens Galeier, have ikke
                    Tid, ikke Lyst, ikke Sindsro dertil</span>. Det er den selvsamme Kamp […]
                (1872:96))</p>

            <p>
                <strong>></strong>
            </p>

            <p>[…] som elsker og fortvivler. <span class="ind">Hist var det hende, som føiede sig
                    efter den givne Orden, her er det ham</span>. Det er da den selvsamme Kamp […]
                (1877:152)</p>
        </div>

        <div id="hs1_0059">
            <h1>Omarbejdelse</h1>
            <h2>Om Adam Oehlenschlägers <em>Axel og Valborg</em>, 1810, og Benjamin Constants
                    <em>Adolphe</em>, 1816</h2>
            <p>[…] end Troskab<span class="ud">. »Axel og Valborg« har jo som Forudsætning de
                    Elskendes lange Forlovelse og er netop derved saa national. Men »Axel og
                    Valborg« er Troskab under Adskillelsen, ikke Troskab i Samlivet. Troskaben er
                    her den ydre, det elskende Hjertes Fastholden ved sin Gjenstand, og der opstaaer
                    slet intet Spørgsmaal om den indre, Hjertets Fastholden af sin Elskov. Den
                    første er naturlig, ja nødvendig for Hjertet, den anden staaer det ikke i
                    Hjertets Magt ved en Beslutning at bevare; den bevares og opgives ufrivillig.
                    Det er Problemet om Troskabens Betingelser, der nu dukker op i Litteraturen. Paa
                    hvilke Betingelser er Lidenskaben varig, paa hvilke ikke? Constant har herom
                    skrevet en Roman, som vilde have vundet Kierkegaards Bifald. Her er kun to
                    Personer og ikke det ringeste Sceneri. De husker Kierkegaards satiriske Udfald
                    mod Sceneriet, »Markerne og Køerne«, som Frater Taciturnus kalder det. Alt
                    foregaaer her efter indre Love</span>, og Læseren iagttager […] (1872:100)</p>

            <p>
                <strong>></strong>
            </p>

            <p>[…] end Troskab<span class="ind">; dens Forudsætning er jo de Elskendes lange
                    Forlovelse, en Forudsætning, der er i høi Grad national; men i »Axel og Valborg«
                    er Troskaben forherliget som Dyd, ikke forklaret som Product; thi Dramaet er et
                    lyrisk Sørgespil, ikke nogen psychologisk Analyse.</span></p>
            <div class="ind">
                <p>Det er Problemet om Troskabens Betingelser, der i »Adolphe« er behandlet,
                    Spørgsmaalet om, paa hvilke Betingelser en Lidenskab er varig, paa hvilke ikke.
                    Og her er det, at Svaret er formuleret som en Anklage mod Samfundet, idet det
                    gaaer ud paa, at Samfundet, som igjennem den Opinion, det danner, hævder den
                    Tilstand, det har oprettet, ved de sletteste Midler arbeider paa at
                    tilintetgjøre Betingelserne for Troskab i enhver af det ikke legitimeret
                    Forbindelse, selv om denne er fuldt saa ædel, fuldt saa uegennyttig, og baaret
                    af fuldt saa adelige Naturer, som nogen af de Forbindelser, Samfundet paa alle
                    Maader omgjærder og støtter.</p>
            </div>
            <p><span class="ind">Constant har givet dette Svar igjennem en Roman, der ikke kunde
                    være fordringsløsere; den har kun to Personer, ikke det ringeste Sceneri og ikke
                    en eneste Tilfældighed i Handlingens Gang. Alt foregaaer her efter de nødvendige
                    Love, som ere givne ved Personernes Stilling til hinanden og til det omgivende
                    Samfund</span>, og Læseren iagttager […] (1877:155-156)</p>
        </div>

        <div id="hs1_0060">
            <h1>Omarbejdelse</h1>
            <h2>Om Benjamin Constants <em>Adoplhe</em>, 1816</h2>
            <p>[…] hvem er <em>han</em>? <span class="ud">Vi kjende allerede nogenlunde Helten. Han
                    er endnu meget ung, i den første Ynglingealder, men som René og Obermann er han
                    tidlig gammel</span>. Han bærer paa en […] (1872:101)</p>

            <p>
                <strong>></strong>
            </p>

            <p>[…] hvem er <em>han</em>? <span class="ind">Han er endnu meget ung, i den første
                    Ynglingealder, han er (som Romanens Forfatter) efter at have tilendebragt sine
                    Studier ved et lille tydsk Universitet bleven ansat ved et af de smaa tydske
                    Hoffer. Han har gjennemlevet en Række af Adspredelser og gjennemgaaet et Cursus
                    af anstrængt og alvorligt aandeligt Arbeide. Forholdet til hans Fader, en i sit
                    ydre Færd kold og ironisk Mand, der staaer som en Repræsentant for det 18de
                    Aarhundredes Dannelse, har i hans Sjæl fremmet Ungdommens Forkjærlighed for
                    stærke, lidenskabelige Indtryk og dens Tilbøielighed til at søge det Usædvanlige
                    og Overordentlige. Den Tvang, hvori han af denne Fader holdtes, har givet ham
                    utaalmodig Længsel efter Frihed fra de Baand, der trykke ham, og en stor Sky for
                    at paalægge sig nye Baand.</span></p>
            <div class="ind">
                <p>Saaledes udviklet indføres han i et Hof, hvor Alt er Ensformighed og Etiquette.
                    Han lider under alle de Trivialiteter, han maa høre, han som fra sin tidligste
                    Ungdom af har næret en uovervindelig Afsky for alle dogmatiske Sætninger og
                    Formler:</p>
                <p>»Naar jeg hørte Middelmaadigheden snakke selvbehageligt om aldeles utvivlsomme,
                    urokkelige Principer paa Moralens, Convenientsens eller Religionens Omraader,
                    der for den alle staae i lige Linie, saa følte jeg mig drevet til Modsigelse,
                    ikke saa meget, fordi jeg havde en modsat Mening, som fordi jeg tabte
                    Taalmodigheden over at maatte høre paa saa massiv og kluntet en Vished.
                    Instinctmæssigt var jeg paa min Post mod alle hine almindelige Regler, der
                    skulde gjælde uden mindste Indskrænkning, uden ringeste Tillempning. Dumrianerne
                    ælte deres Moral til en fast og udelelig Masse, saa den er ganske ude af Stand
                    til at gjennemtrænge deres Handlinger og stiller dem frit i alle enkelte
                    Tilfælde.«</p>
                <p>Han hævner sig over den Kjedsomhed, han føler, ved at gjøre sig lystig over sine
                    Omgivelser og deres Principer og faaer derved snart Ord for Letfærdighed og
                    Ondskabsfuldhed, Fortælleren billiger ikke selv sin Spottelyst og sin Trods.
                    »Men, siger han, jeg vil til min Undskyldning kun sige, at man behøver Tid til
                    at vænne sig til Menneskene, som de ere, til det, som Egennytte, Affectation,
                    Forfængelighed og Feighed have gjort dem til. Den Forundring, man i den første
                    Ungdom føler over et saa kunstigt og saa vilkaarligt indrettet Samfund, røber
                    snarere et naturligt Sindelag end en fordærvet Aandsretning. Dette Samfund har
                    desuden Intet at frygte af os: det tynger i den Grad paa os, dets dumpe
                    In[d]flydelse er i den Grad mægtig, at det ikke behøver lang Tid til at omforme
                    os efter det almindelige Mønster. Vi undre os da kun over vor første Forundring,
                    ligesom man tilsidst aander frit i et menneskefyldt Rum, hvis Atmosfære i første
                    Øieblik neppe syntes En til at indaande.«</p>
            </div>
            <p><span class="ind">Disse Skjærmydsler med bornerte Omgivelser kunne imidlertid ikke
                    udfylde den unge begavede Mand</span>. Han bærer paa en […] (1877:156-158)</p>
        </div>

        <div id="hs1_0061">
            <h1>Omarbejdelse</h1>
            <h2>Om Benjamin Constants <em>Adoplhe</em>, 1816</h2>
            <p>[…] hvem deres Fædre <span class="ud">ingen Gjerning havde levnet at udføre. Skjøndt
                    han aldrig er bleven aandeligt mættet, er han dog ikke hungrig, skjøndt han
                    Intet har oplevet, er han allerede ude over Alt*) [*) Gustave Planche: Notice
                    sur Adolphe.]</span>. Det Tilkommende har […] (1872:101)</p>

            <p>
                <strong>></strong>
            </p>

            <p>[…] hvem deres Fædre <span class="ind">ikke syntes at have levnet nogen Gjerning at
                    udføre</span>. Det Tilkommende har […] (1877:158)</p>
        </div>

        <div id="hs1_0062">
            <h1>Omarbejdelse</h1>
            <h2>Om Benjamin Constants og Honoré de Balzac</h2>
            <p>[…] i sine egne og <span class="ud">de Andres Øine. Han attraaer ikke en skjult eller
                    fredet Lykke; han trænger til at foretage en Erobring, til at nævnes som den
                    Lykkelige, til at fremkalde Opsigt og Misundelse gjennem en iøinefaldende
                    Triumph og Skandale. Saaledes faaer han første Gang Anvendelse for sine Kræfter
                    og Kjærlighedens Lykke bliver for ham det, endelig engang at føle sin Villie,
                    idet han bøier en anden Villie ind under sin.</span></p>
            <div class="ud">
                <p>Og hvem er saa <em>hun</em>? En hel ny Kvindetype optræder her i Litteraturen, en
                    Type, som den store Romanforfatter Balzac senere tilegner sig og varierer med en
                    saadan Bevidsthed om dens typiske Charakter og med en saadan Genialitet, at han
                    kan betragtes som dens Skaber, en Type som fra ham af gaaer over i den
                    dramatiske Poesi og som behersker hele det moderne franske Theater, men som
                    bedst benævnes med det Navn, den har faaet hos Balzac, Kvinden paa tredive
                    Aar.</p>
            </div>
            <p>Den kraftige […] (1872:101-102)</p>

            <p>
                <strong>></strong>
            </p>

            <p>[…] i sine egne og <span class="ind">Andres Øine gjennem en afgjort Triumf og
                    Skandale. Kjærlighedens Lykke staaer for ham som den: endelig engang at føle sin
                    Villie, idet han bøier en anden Villie ind under sin. Han er ikke af Naturen
                    mere troløs end andre Mænd. Han vil kunne elske mere ømt, handle mere opofrende
                    end mangen Anden. Men for at han nu skulde kunne elske med Troskab, maatte mange
                    Betingelser være anderledes. Han er for ung til ikke overfor en Kvinde at føle
                    mere Nysgjærrighed og Eventyrlyst end Elskov, han er for svag og umandig til,
                    selv om han elskede dybt, at kunne bevare denne Følelse uskadt, ifald den møder
                    enstemmig Misbilligelse hos Omverdenen, og fremfor Alt er han trods al sin
                    Forskjellighed fra sin Fader altfor meget hans Søn til uden Selvfordobling eller
                    Selvironi at kunne sætte hele sit Væsen paa eet Kort. Han er forskjellig fra og
                    lig med Faderen, som det begyndende 19de Aarhundrede var det 18des Modstander og
                    Barn.</span></p>
            <div class="ind">
                <p>Og hvem er saa <em>hun</em>? Hun er af Digteren med Flid tegnet saaledes, at
                    Adolphe's Kjærlighed til hende, hvor stærk den end er, engang maa vige for
                    Forholdene og Samfundet. For det Første er Adolphe ikke den første Mand, hun har
                    elsket, og Samfundets Opinion har allerede mærket hende, før hun lærer ham at
                    kjende; hun er ikke hans Jævnlige i Samfundsstilling, skjøndt nok i Stand. For
                    det Andet er hun betydeligt ældre end han, altsaa heller ikke hans Jævnlige i
                    Aar. For det Tredie har hun en lidenskabelig, energisk, usurpatorisk Charakter,
                    der kun da vilde kunne smelte sammen med hans, hvis Samfundet medvirkede til
                    Sammensmeltningen, men som maa gjøre baade ham og hende ulykkelig, hvis
                    Samfundet forhærder ham imod hende.</p>
                <p>Eleonore er i det Øieblik, Adolphe lærer hende at kjende, ikke nogen ung og
                    uerfaren Pige, hvem en første Elskov griber. Det er en Kvinde, hos hvem enhver
                    opstaaende Følelse tegner sig paa en Baggrund af Erfaring, af alvorlig og
                    smertelig Erfaring, som i alle Retninger har gjennempløiet Sjælen. Dette Fond af
                    Erfaring er det første fremtrædende Træk i Charakteren. Eleonore har givet
                    Afkald paa alle det fredede og betryggede Livs Goder og Glæder. Af fornem
                    Herkomst og født i Rigdom har hun forladt Familie og Hjem for at følge Den, hin
                    har foretrukket, som hans Elskerinde. Hun har valgt mellem Verden og ham; hun
                    har adlet sin Opførsel ved fuldstændigt, ubetinget at ofre sig for ham, hun har
                    vist ham de største Tjenester, reddet hans Formue, været fuldt saa trofast som
                    nogen Hustru kunde være. Ved den strængeste Troskab har hun søgt at opretholde
                    sin Stolthed overfor Verdens Misbilligelse og Foragt. Dette Element af Villie er
                    det andet Grundtræk i Charakteren.</p>
                <p>Da er det, at den første Tvivl om hans Bestandighed griber hende, og hendes hele
                    Bygning styrter sammen; elsker han eller handler han kun som Mand af Ære, er han
                    trofast eller er han kun for stolt og velopdragen til at vise sig utaknemmelig
                    og ligegyldig? Det er ikke uden Taarer, at hun stiller sig dette Spørgsmaal, det
                    er ikke uden den dybeste Jamren, at hun selv giver Svaret. I dette Øieblik er
                    det, at hun møder Adolphe. Han nærmer sig med en Attraa, i hvilken hele Tørsten
                    efter Livet og dets Indhold er samlet, han drages til hende som til den, i hvem
                    han paa hemmelighedsfuld Maade føler, at Skatte af Lidenskab, af Ømhed og
                    Begeistring, af Aand og Erfaring ere sammenhobede og ligesom nedgravne. Og hans
                    Længsler og hendes Savn, hans Forfængelighed og hendes Fortvivlelse, hans Ungdom
                    og hendes Skuffelser gribe ind i hinanden som to Hjul i samme Uhrværk.</p>
                <p>Man forudseer let den Enthousiasme, med hvilken Lidenskaben i første Øieblik vil
                    flamme iveiret, den fulde og mægtige Accord, som vil klinge, den jublende
                    Symfoni, der vil høres, som var Seir og Frelse for alle Tider vunden for dem
                    begge. I hendes Følelse findes en ny og ganske eiendommelig Blanding: en
                    Begeistring, som næsten er fanatisk, thi den skal i ethvert Øieblik kunne dræbe
                    den altid paany frembrydende, tilbageskuende Skinsyge, en Tro, der næsten er
                    krampagtig, fordi den ikke er grundet paa den sunde, naturlige Tillid, men paa
                    Villien til at troe trods Alt, trods det allerede een Gang at være sveget,
                    endelig en Troskab der vaander sig under bestandig at maatte bevise sin
                    Tilværelse, fordi den er fremgaaet af Utroskab mod en Fortid. Hele denne
                    potentserede Lidenskabelighed er det tredie fremtrædende Charaktertræk hos
                    Eleonore. »Man betragtede hende, siger Adolphe, med samme Interesse og Beundring
                    som et skjønt Uveir.«</p>
                <p>Men med disse nye Træk er i Virkeligheden en hel ny Kvindetype givet, en Type,
                    som Balzac senere tilegner sig, stempler med Navnet: Kvinden paa tredive Aar og
                    varierer med en saadan Genialitet, at han kan betragtes som dens anden Skaber,
                    en Type, som samtidigt George Sand udprægede og idealiserede i en hel Række af
                    sine Romaner, og som under hans og hendes Behandling viste sig at være en hidtil
                    ukjendt Verden, i hvilken alle Følelser, Lidenskaber og Tanker havde en
                    kraftigere Charakter end i det ganske unge Hjerte, en Type, som fra Romanen gik
                    over i den dramatiske Poesi og længe beherskede det franske Theater, i hvilken
                    med eet Ord Aarhundredets begyndende Litteratur fandt sin Dronning som den fandt
                    sin Konge i René.*) [*) Der kom den Dag, da Kritiken beklagede sig over at see
                    Ungdom og Skjønhed detroniseret i den poetiske Litteratur. Jules Janin nedskrev
                    paa sin lette Maade denne Klage i Form af en Anklage mod Balzac. »Kvinden fra 30
                    til 40 Aar, siger han, var fordum et Territorium, der betragtedes som tabt for
                    Lidenskaben, det vil sige for Romanen og Dramaet, men nutildags hersker, takket
                    være Opdagelsen af hine smilende Egne, den fyrretyveaarige Kvinde alene i Drama
                    og Roman. Denne Gang har den nye Verden helt undertrykt den gamle Verden og
                    Kvinden paa 40 Aar beseirer den unge Pige paa 16.</p>
                <p>Hvem banker? raaber Dramaet med sin dybe Stemme. Hvem er der? skriger Romanen med
                    sin fine Røst. Det er mig, svarer skjælvende det 16de Aar med sine Perletænder,
                    med sin hvide Barm, med sine blide Linier, med sit friske Smil, med sit milde
                    Blik. Det er mig. Jeg har den samme Alder som Julie hos Racine, Desdemona hos
                    Shakespeare, Agnes hos Molière, Zaire hos Voltaire, Manon Lescaut hos Abbé
                    Prévôst, Virginie hos Saint-Pierre. Det er mig, jeg har den samme smukke,
                    flygtige og fortryllende Alder, som alle de unge Piger hos Ariost, hos Lesage,
                    hos Byron og Walter Scott. Det er mig, jeg er Ungdommen som haaber, som er
                    uskyldig, som uden Frygt kaster et Blik, der er ligesaa skjønt som Himlen, ind i
                    Fremtiden. Jeg har alle de kydske Tilbøieligheders, alle de ædle Instinkters,
                    Stolthedens og Uskyldighedens Alder. Giv mig Plads, kjære Herre. Saaledes taler
                    den smukke Alder paa 16 Aar til Romanforfatterne og Dramaturgerne; men strax
                    svare Romanforfattere og Dramaturger: Vi ere beskjæftigede med din Moder, mit
                    Barn, kom igjen om en Snes Aar og vi skulle see om vi kunne gjøre Noget ud af
                    Dig.</p>
                <p>Der gives nuomstunder i Drama og Roman ikke Andet end Kvinden paa 30 Aar, som
                    bliver 40 Aar i morgen. Hun alene kan elske, hun alene kan lide. Hun er saa
                    meget mere dramatisk, som hun ikke har Tid til at vente. Hvad ville I, at vi
                    skulle kunne gjøre ud af en lille Pige, som ikke kan Andet end græde, elske,
                    sukke, smile, haabe, skjælve? Kvinden paa 30 Aar græder ikke, hun hulker, hun
                    sukker ikke, hun hyler, hun elsker ikke, hun fortærer, hun smiler ikke, hun
                    skriger, hun drømmer ikke, hun handler! Det er Dramaet, det er Romanen, det er
                    Livet. Saaledes tale, handle og svare vore store Dramaturger og vore berømte
                    Fortællere.«</p>
                <p>Den fine og aandfulde Mme Emile de Girardin, tog Balzac i Forsvar og sagde meget
                    rigtigt: »Er det Balzac's Skyld at Trediveaarsalderen nutildags er Kjærlighedens
                    Alder? Balzac er nødt til at male Lidenskaben hvor han finder den, og nutildags
                    finder man den ikke i et Hjerte paa 16 Aar.«]</p>
            </div>
            <p>Den kraftige […] (1877:159-165)</p>
            <!-- teksten slutter s. 163, men den lange note, der er tilføjet i 1877, slutter først s. 165 -->
        </div>


        <div id="hs1_0063">
            <h1>Omarbejdelse</h1>
            <h2>Om Benjamin Constants <em>Adoplhe</em>, 1816</h2>
            <p>Den ulykkelige Slægt af <span class="ud">Fortumlede og Forviste, af Hjemløse og
                    Emigranter som Constant tilhører, gjenfremstiller sin ideale Personlighed i en
                    Type som Adolphe, der gammel fra Vuggen af, kold og tør i sit Hjerte, i alt sit
                    Mismod begjærlig og ærgjerrig</span>, men et rent Barn […] (1872:102-103)</p>

            <p>
                <strong>></strong>
            </p>

            <p>Den ulykkelige Slægt af <span class="ind">Hjemløse og Forviste, paa een Gang Gamle og
                    Unge, Troende og Vantroe, som Constant tilhører, afspeiler sig i en Type som
                    Adolphe, der forsøgt i Reflexioner</span>, men et rent Barn […] (1877:164)</p>
        </div>

        <div id="hs1_0064">
            <h1>Udeladelse</h1>
            <h2>Om kvinders og mænds alder i litterære værker</h2>
            <p>[…] hele Forholdet Charakter<span class="ud">; thi den traditionelle Skildring
                    forudsatte jo altid, at Kvinden var nogle Aar yngre end Manden. Den barnlige og
                    uskyldige Opfattelse var den, at Elskov forenede to Væsner, som vare saaledes
                    forud bestemte for hinanden, at han alene følte Kjærligheden, naar han saa
                    hende, og hun alene, naar hun saa ham. Naar Øjeblikket indtraf, elskede de saa
                    hinanden lykkeligt og uforstyrret for hele Livet. Og det forstod sig af sig
                    selv, at den Styrelse, der havde skabt dem for hinanden udelukkende, og sørget
                    for at de traf hinanden i det rette Øjeblik, ogsaa sørgede for, at alle de
                    forskjønnende mindre Biomstændigheder vare æsthetisk i deres Orden, saa at f.
                    Ex. Aldersforholdet var smukt og harmonisk, Bruden nogle faa Aar yngre end
                    Brudgommen, kort sagt, det Hele i Orden efter Opskriften. Fra det Øieblik af, da
                    en af Hovedtyperne i en Litteratur bliver en Elskerinde, der er flere Aar ældre
                    end sin Elsker, indtræder i Opfattelsen af Følelsen en Revolution. Vi gjenfinde
                    den store Afstand overalt: i Balzac’s Romaner, f. Ex. i »La femme de trente
                    ans«, i »La femme abandonnée«, i »Le message«, hos George Sand i saa
                    forskjellige Bøger som »François le Champi« og »Lucretia Floriani«, og
                    Aldersforholdet var af samme Art mellem de to berømteste litterære Par i den
                    nyere franske Litteratur, Mme de Stael og Benjamin Constant, George Sand og
                    Alfred de Musset. Aldersforskjellen omstyrter Betragtningen af Elskoven som
                    Samfundsmagt</span>. Lidenskaben synes, idet den sammenknytter […] (1872:103-104
                / 1877:165)</p>
        </div>

        <div id="hs1_0065">
            <h1>Omarbejdelse</h1>
            <h2>Om Benjamin Constant, hans <em>Adoplhe</em>, 1816, og kvindetyper i
                litteraturen</h2>
            <p>[…] en stor Tilværelsesharmoni.</p>
            <div class="ud">
                <p>Men da det er Kvinden, der fra nu af begynder at fremstilles i Kamp med det
                    bestaaende Samfund og da hun ikke kan føre denne Kamp som ganske ung, afløses
                    som sagt den unge Pige som Heltinde af den udviklede Kvinde. Ret for Alvor
                    bemægtiger denne Kvindetype sig vel ikke Litteraturen før hos Balzac. Forud maa
                    der gaae tre store Begivenheder, Saint-Simonismen med sine humanistiske
                    Tilbøieligheder, Juli-Revolutionen, der bragte en vis Etiquette i Kvindernes
                    Vilkaar og Stilling til at briste og George Sand’s Optræden; thi George Sand’s
                    historiske Rolle er den, at hun for sig alene stræbte at føre den samme
                    Frihedskamp for Kvindernes Vedkommende, som Revolutionen af 89 havde givet
                    Stødet til for Mændenes alene. Revolutionen førte til en Lovbog, hvis første
                    Paragraph lyder: »Alle Franskmænd ere lige for Loven«, men denne Paragraph
                    glemmer rent de franske Kvinder. Kvindens Sag kom tilorde i Litteraturen. Man
                    har kaldt den trediveaarige Kvinde Balzacs Opfindelse; men med Urette, han
                    gjorde kun et Fund. Hun havde længe sukket under sin tilsidesatte og forladte
                    Stilling; i Lidenskabernes Alder havde man anvist hende Resignationen, hun havde
                    længe ventet paa sin Maler eller sin Digter; da saa hun og Balzac1 fandt
                    hinanden, blev det som et elektrisk Stød. Han opdagede en hidtil ukjendt Verden,
                    i hvilken alle Følelser, Lidenskaber og Tanker havde en kraftigere Charakter end
                    i det ganske unge Hjerte. Og paa samme Tid dannede hans Heltinder ham et
                    Publicum, et udsøgt Publicum trods dets lette Rynker, et taknemmeligt Publicum,
                    der paaskjønnede ikke mere at blive overseet og som levede op paany derved, at
                    det vandt en ny Interesse, endelig et Publicum, der for Alvor tog sig af sin
                    Digters Berømmelse. Hvorfor? Ganske simpelt, fordi der er uendeligt mange flere
                    Kvinder paa 30 end paa 20 Aar, som læse. Det blev da disse Kvinder, som optoge
                    Romanen og Skuepladsen indtil den Grad, at Typen endog trængte ind i Scribes
                    Theater. Vi have seet den hos os i »La bataille des dames«.</p>
                <p>Jeg pleier ved enhver Type tillige at skildre dens Karrikaturform. Jeg nævnte Dem
                    Selvforgudelsens ved René, Føleriets ved Werther, Miskjendthedens ved Obermann.
                    Karrikaturen af Kvinden paa 30 Aar hos Balzac er Kvinden paa 40 Aar hos hans
                    Efterlignere. Der kom en Dag, da Kritiken bittert beklagede sig over at see
                    Ungdom og Skjønhed detroniseret i den poetiske Litteratur. Jules Janin nedskrev
                    paa sin lette Maade denne Klage i Form af en Anklage mod Balzac, hvem han
                    beskylder for at være Aarsag i alle de Forelskelser, som falde Kvinderne ind
                    efter Trediveaarsalderen. Han kalder ham den fyrretyveaarige Kvindes Christopher
                    Columbus. »Kvinden fra 30 til 40 Aar«, siger han, »var fordum et Territorium,
                    der betragtedes som tabt for Passionen, det vil sige for Romanen og Dramaet, men
                    nutildags, takket være Opdagelsen af hine smilende Egne, hersker den
                    fyrretyveaarige Kvinde alene i Drama og Roman. Denne Gang har den nye Verden
                    helt undertrykt den gamle Verden og Kvinden paa 40 Aar beseirer den unge Pige
                    paa 16.</p>
                <p>Hvem banker? raaber Dramaet med sin dybe Stemme. Hvem er der? skriger Romanen med
                    sin fine Røst. Det er mig, svarer skjælvende det 16de Aar med sine Perletænder,
                    med sin Barm af Sne, med sine blide Linier, med sit friske Smil, med sit milde
                    Blik. Det er mig. Jeg har den Alder som Junie hos Racine, Desdemona hos
                    Shakspeare, Agnes hos Molière, Zaire hos Voltaire, Manon Lescaut hos Abbé
                    Prévôst, Virginie hos Saint-Pierre. Det er mig, jeg har den samme smukke,
                    flygtige og fortryllende Alder, som alle de unge Piger hos Ariost, hos Lesage,
                    hos Byron og Walter Scott. Det er mig, jeg er Ungdommen som haaber, som er
                    uskyldig, som uden Frygt kaster et Blik, der er ligesaa skjønt som Himlen, ind i
                    Fremtiden. Jeg har alle de kydske Tilbøieligheders, alle de ædle Instinkters,
                    Stolthedens og Uskyldighedens Alder. Giv mig Plads, kjære Herre. Saaledes taler
                    den smukke Alder paa 16 Aar til Romanforfatterne og Dramaturgerne; men strax
                    svare Romanforfattere og Dramaturger: Vi ere beskjæftigede med din Moder, mit
                    Barn, kom igjen om en Snes Aar og vi skulle see om vi kunne gjøre Noget ud af
                    Dig.</p>
                <p>Der gives nuomstunder i Drama og Roman ikke Andet end Kvinden paa 30 Aar, som vil
                    blive 40 Aar imorgen. Hun alene kan elske, hun alene kan lide. Hun er saa meget
                    mere dramatisk, som hun ikke har Tid til at vente. Hvad ville I, at vi skulle
                    kunne gjøre ud af en lille Pige, som ikke kan Andet end græde, elske, sukke,
                    smile, haabe, skjælve? Kvinden paa 30 Aar græder ikke, hun hulker, hun sukker
                    ikke, hun hyler, hun elsker ikke, hun fortærer, hun smiler ikke, hun skriger,
                    hun drømmer ikke, hun handler! Det er Dramaet, det er Romanen, det er Livet.
                    Saaledes tale, handle og svare vore store Dramaturger og vore berømte
                    Fortællere.«</p>
                <p>En af de mest begavede og aandfulde Kvinder, der har levet, Mme Emile de
                    Girardin, tog Balzac i Forsvar og sagde meget rigtigt: »Er det Balzac’s Skyld at
                    Trediveaarsalderen nutildags er Kjærlighedens Alder? Balzac er nødt til at male
                    Lidenskaben hvor han finder den, og nutildags finder man den ikke i et Hjerte
                    paa 16 Aar.« Vi see imidlertid, hvor meget ældre denne Kvindetype er, end man
                    senere hen i Frankrig antog, og for at forstaae den uden al Karrikatur i dens
                    Renhed og i dens sande Betydning, ville vi studere den i dens første Form.</p>
                <br/>
                <p>VIII.</p>
                <p>Vi vende da tilbage til »Adolphe«, og for bedre at forstaae den kaste vi et Blik
                    paa denne Bogs Forfatter. Constant fødtes 1767 i Lausanne. Han var fra
                    Barndommen af aldeles ualmindeligt udrustet. Naar man i »Adolphe« maaskee ikke
                    ganske forstaaer den overordentlige Tiltrækning, Helten udøver, ligger det i, at
                    Constant, der benyttede Erindringer af sit eget Liv til Bogens Composition,
                    undsaa sig ved at fremhæve Adolphes fængslende Egenskaber for stærkt. Men
                    Adolphe er i den Grad Constant selv, at man saa at sige først fatter denne Types
                    Tilblivelse, idet man studerer Forfatterens Ungdom. Det gaaer med Adolphe som
                    med René, til hvis Forstaaelse Chateaubriands egne Udtalelser om sig selv give
                    Nøglen. Vil De høre en Stump af et Brev som Constant skriver som Barn til sin
                    Bedstemoder, og De vil forbauses over den Ynde, den Finhed, den Fuldmodenhed, De
                    finder hos ham; han var 12 Aar gammel da.</p>
                <p>»Jeg havde tabt alt Haab om Brev, kjære Bedstemoder! jeg troede Du havde glemt
                    mig. Jeg sagde til mig selv: det er mine Fættere, der boe hos Bedstemoder, som
                    have fortrængt mig af hendes Erindring. Ganske vist ere de elskværdige, ere
                    Oberster, ere Capitainer o. s. v., og jeg er endnu Intet. Imidlertid elsker jeg
                    hende og forguder hende ligesaa meget som de. Du seer, kjære Bedstemoder,
                    hvilken Sorg din Taushed har forvoldt mig. Hvis Du altsaa interesserer Dig for
                    mine Fremskridt, hvis Du vil, at ogsaa jeg skal blive elskværdig, lærd og
                    forstandig, saa skriv mig undertiden til, og fremfor Alt elsk mig trods mine
                    Feil. Mig fattes kun Beviserne paa dit Venskab, jeg har i Overflod alle de andre
                    Hjælpekilder, og jeg har den Lykke, at man hverken sparer paa Omhu eller paa
                    Penge for at dyrke mine Talenter, hvis jeg har nogle, eller for at bøde paa
                    Mangelen af dem ved Kundskaber. Jeg vilde meget gjerne kunne fortælle Dig noget
                    Tilfredsstillende om mig, men jeg frygter for, at intet Tilfredsstillende lader
                    sig sige uden om det Legemlige. Jeg har det godt og voxer stærkt. Du vil maaskee
                    sige, at er det Alt, saa er det ikke værdt at leve. Det tænker ogsaa jeg, men
                    min Letsindighed omstyrter alle mine gode Forsætter. Jeg vilde ønske, man kunde
                    forhindre mit Blod i at circulere med saa stor Hurtighed og give det et mere
                    regelret Omløb i en bestemtere Takt. Jeg har prøvet, om Musiken ikke kunde gjøre
                    denne Virkning paa mig; jeg spiller Adagio’er, Largo’er, som kunde dysse 30
                    Cardinaler i Søvn. De første Takter gaae godt, men jeg veed ikke, ved hvilken
                    Magi de saa langsomme Melodier altid ende med at gaae prestissimo. Det gaaer mig
                    lige saadan med Dandsen, Menuetten ender altid med Bukkespring. Jeg troer, kjære
                    Bedstemoder, at Ondet er incurabelt og at det vil modstaae selv Fornuften; jeg
                    burde dog allerede have en Gnist af Fornuft, thi jeg er 12 Aar og nogle Dage;
                    imidlertid mærker jeg Intet til dens Herredømme. Naar dens Morgenrøde er saa
                    mat, hvad Styrke vil den da have til 25 Aar.</p>
                <p>Veed Du, kjære Bedstemoder, at jeg kommer i Selskab to Gange om Ugen. Jeg har en
                    smuk Frakke, Kaarde ved Siden, Hat under Armen, een Haand paa Brystet, en anden
                    i Siden. Jeg holder mig rank og giver den store Dreng, saa godt jeg kan. Jeg
                    seer, jeg hører, men hidindtil kan jeg ikke sige, at jeg misunder de Voxne deres
                    Fornøielser. De see Alle ud, som om de just ikke holdt altfor meget af hinanden.
                    Imidlertid — Spillet og Guldet, jeg seer rulle, foraarsager mig nogen
                    Sindsbevægelse. Jeg gad vinde af 1000 Aarsager, som de Andre kalde Luner og
                    Griller.«</p>
                <p>Hvad siger De til denne Gratie uden Varme, til denne Forstand, der smigrer, til
                    denne Blaserthed fra Fødselen af, hvem det rullende Guld alene foraarsager nogen
                    Sindsbevægelse? Man aner den fremtidige Spiller. Man spørger sig selv, om denne
                    Mand ikke med en vis Ret vil kunne sige om sig selv, hvad Andre med mindre Ret
                    have sagt om sig, nemlig, at han aldrig har været Barn. Føler De, hvor gammel
                    han er født, hvor ganske han til enhver Tid vil være ude over enhver af sine
                    Sindsbevægelser, og hvorledes han vil trænge til stærke Sindsbevægelser, aner De
                    den mærkværdige Blanding af Sensibilitet og Egoisme i Charakteren, Evnen til at
                    adskille sig fra sig selv, fordoble og raillere sig?</p>
                <p>Det er den samme Charakter, der hos Ynglingen vil føre til Udbrud som dette: »Jeg
                    morer mig over alle disse Forlegenheder, hvori jeg befinder mig, som om de vare
                    en Andens,« eller til Constants Yndlingsmundheld, naar han var vred: »Jeg raser,
                    jeg gaaer fra Forstanden af Raseri, men i Grunden er det Hele mig meget
                    ligegyldigt.«</p>
                <p>Det er den samme Mand, der, da han havde rettet et Bønskrift til Ludvig den 18de,
                    hvori han undskyldte sit Frafald til Napoleon i de 100 Dage og forsikrede Kongen
                    om sin altid uforandrede Loyalitet imod Bourbonerne, om Aftenen i et Selskab
                    svarede Den, der bragte ham den Efterretning, at han var tilgivet og at hans
                    Bønskrift havde overbevist Kongen, disse gyldne Ord: »Det troer jeg, det havde
                    nær overbevist mig selv.«</p>
                <p>I erotiske Sager begynder han som en sand Cherubin, og han begynder tidligt. 20
                    Aar gammel sagde han: »I min Ungdom, da jeg var 16 Aar.« Og han flagrer fra
                    Kvinde til Kvinde. Først forlader han Mme de Charrière for at gifte sig, saa
                    bliver han skilt fra sin Hustru, saa lærer han Mme de Staël at kjende, saa
                    gifter han sig igjen — med en Anden.</p>
                <p>Damerne gave ham Navnet »L‘inconstant«. Den Rolle, Kvinderne have spilt i hans
                    politiske Løbebane, er uhyre. Alle hans Feil have de faaet ham til at begaae.
                    Det var en Kvinde, Mme de Staël, som bragte ham til at skrive hine hans første
                    Artikler under Revolutionen, der bleve udlagte som royalistiske og som han
                    bittert fortrød. Det var en anden Kvinde, Mme Récamier, der bragte ham til at
                    optræde med en Voldsomhed overfor Napoleon lige efter dennes Tilbagekomst, som
                    gav hans Tilslutning til Keiseren Charakter af et Forræderi. Hans første mere
                    notable Forbindelse er den med Mme de Charrière, en fortrinlig Forfatterinde;
                    hun var i Parenthes 25 Aar ældre end han. Det var hos hende at han, siddende ved
                    det samme Bord, hvorved hun skrev, begyndte sit store Værk om Religionen, der
                    skulde gjenindføre den religiøse Aand i Frankrig. 30 Aar senere fuldendte han
                    det i den Tid som Talerstolen i Kammeret og Spillehusene i Paris levnede ham til
                    Arbeid af anden Art. Men nu, i hans 20de Aar, blev det begyndt. Og symbolsk og
                    charakteristisk nok: det første Afsnit skrev han paa Bagsiden af en Pakke
                    Spillekort, og alt som han skrev Kortet færdigt, skjød han det over til Mme de
                    Charrière.</p>
                <p>Ligesom Hovedindtrykket af »Adolphe« er det Hjertesuk: »Gid jeg kunde elske!«,
                    saaledes er Indtrykket af Bogen om Religionerne det: »Gid jeg kunde troe!«</p>
                <p>Studer ham i hans Ungdom medens han endnu aabenbarer Mennesket, ikke spiller
                    Rollen, og De vil kunne gribe hans religiøse Følelse i dens oprindelige og ægte
                    Form. Han skriver som ung i et Brev til en Veninde:</p>
                <p>»Jeg føler mere end nogensinde Altings Intet, hvorledes Alt lover og Intet
                    holder, jeg føler hvormeget vore Kræfter staae over vore Vilkaar og hvor
                    ulykkelig denne Disproportion maa gjøre os. Mon ikke Gud, Ophavsmanden til os og
                    vore Omgivelser, er død før han har faaet endt sit Værk, saa at Verden egentlig
                    er et opus posthumum? Han havde de smukkeste og største Projecter af Verden og
                    de største Midler til at udføre dem. Han havde allerede sat flere af disse
                    Midler i Bevægelse, ligesom man reiser Stilladser for at bygge, og midt i dette
                    Arbeide er han død. Nu er saaledes Alting opført med Hensyn til et Maal, som
                    ikke mere existerer, og vi i Særdeleshed, vi føle os bestemte til Noget, hvorom
                    vi ingen Idee kunne gjøre os. Vi ere som Uhre, paa hvilke der ingen Skive eller
                    Visere ere, og hvis Hjul, som ikke mangle Intelligents, dreie sig til de ere
                    opslidte, uden at vide hvorfor og stedse sigende: Jeg dreier, altsaa har jeg et
                    Maal. — Farvel kjære og spirituelle Hjul, som har det Uheld at staae saa høit
                    over det Uhrværk, af hvilket De er en Del, og som De forstyrrer! Uden Selvros:
                    det er ogsaa mit Tilfælde.«</p>
                <p>Et andet Sted siger han: »O hvor Fyrsterne ere ædelmodige og høimodige; der har
                    de nu igjen givet en Amnesti, hvorfra Ingen er udelukket uden alle de, som have
                    gjort Oprør. Det minder mig om en Psalme, der forherliger den jødiske Guds
                    Bedrifter. Han har dræbt dem og dem; thi hans guddommelige Godhed varer evigt;
                    han har druknet Pharao og hele hans Armee; thi hans guddommelige Godhed varer
                    evigt; han har slaget alle Ægypternes Førstefødte med Døden; thi hans
                    guddommelige Godhed o. s. v. o. s. v .«</p>
                <p>»De synes mig ikke demokratisk. Jeg troer som De, at der paa Bunden af
                    Revolutionsmændenes Sjæle er Svig og Raseri. Men jeg holder mere af Svig og
                    Raseri, der omstyrter Fæstninger og afskaffer Titler og andre Dumheder af den
                    Art, og som sætter alle de religiøse Drømmerier paa lige Fod, end af den Art
                    Svig og Raseri, som vil bevare og canonisere hint elendige Misfoster af Jødernes
                    barbariske Stupiditet, podet ind paa Vandalernes barbariske Uvidenhed.«</p>
                <p>»Jo mere man tænker over det, des mere opgiver man at begribe et »cui bono« (et
                    »til Fordel for hvem?«) i denne Dumhed man kalder Verden. Jeg forstaaer hverken
                    Maalet eller Architekten eller Maleren eller Figurerne i denne laterna magica,
                    af hvilken jeg har den Ære at udgjøre en Del. Vil jeg forstaae det bedre, naar
                    jeg er forsvunden fra denne trange og mørke Globus, paa hvilken det morer jeg
                    veed ikke hvilken usynlig Magt at lade mig dandse med eller imod min Villie? Det
                    veed jeg ikke. Men jeg er bange for, at det forholder sig med denne Hemmelighed
                    som med Frimurernes, der kun i de Uindviedes Øine er noget værd.«</p>
                <p>De aner hvilken Baggrund af Skepsis der ligger bagved al Constants
                    Enthousiasme.</p>
                <p>Disse Ord passe godt for den samme Mand, der i et af sine Breve om Tydskland
                    siger: »Jeg skjænker Dem alle Tydsklands komiske og lyriske Poeter; thi jeg
                    bryder mig ikke om Poesi, hverken i dette Sprog eller i noget andet.«</p>
                <p>Men det er ogsaa den samme Mand, som, da han 1830 fik et Brev fra en af sine
                    Venner, i hvilket der stod: »Her spilles et frygteligt Spil, vore Hoveder ere i
                    Fare, kom og bring os Deres!«, øieblikkeligt kom.</p>
                <p>Constant pleiede at sige, at han mente, at ingen Sandhed var fuldstændig saalænge
                    man ikke tog dens Modsætning op i den. Det lykkedes ham altfor stadigt, derfor
                    var han trods alle sine ædle Drivfjædre og sine høihjertede Opsving dybest inde
                    en Ruin. Han har den sørgelige Ære at frembyde den mest fuldstændige Type paa
                    denne Art contradictoriske Naturer: han er paa een Gang oprigtig og løgnagtig,
                    veltalende og tør, varm og udslukt, romantisk og antipoetisk, ikke til at
                    gribe.</p>
                <p>Læs nu »Adolphe« og Aphorismerne i »Enten-Eller«!</p>
                <br/>
                <p>IX.</p>
            </div>
            <p><span class="ud">Benjamin Constant har ikke i Frankrig undgaaet Beskyldningen for
                    Germanisme. Født i Schweitz tilbragte han sin Ungdom først i England, senere i
                    Weimar, hvor dengang en Pleiade af alle Tydsklands største Aander straalede. Han
                    kjendte Goethe og levede i hans Kreds. Han oversatte Schillers »Wallenstein« paa
                    Fransk og forsynede den som Indledning med Studier over det tydske Theater, der
                    vise, i hvilken Grad den tydske Aandsretning havde paavirket ham. Des
                    interessantere er det at see, i hvilken Modsætning hans egen poetiske Production
                    staaer til den tydske. Lad os tage Goethe til Exempel, i hvis Kvindeskikkelser
                    den tydske Poesi har naaet sin høieste Fuldendelse rimeligvis for Aarhundreder,
                    paa samme Tid som det eiendommelig germaniske Sjæleliv i dem er bleven præget
                    renest. Vil De et Øieblik tænke paa Gretchen og Clärchen. Det er to
                    Modsætninger,</span> den ene en blidere og frommere […] (1872:104-117)</p>

            <p>
                <strong>></strong>
            </p>

            <p>[…] en stor Tilværelsesharmoni. <span class="ind">Ret for Alvor bemægtiger den nye
                    Kvindetype sig vel ikke Litteraturen før langt senere. Forud maatte der gaae tre
                    store Begivenheder, Saint-Simonismen med sine humanistiske og emancipatoriske
                    Formaal, Julirevolutionen, der bragte visse Tvangsformer i Kvindernes Vilkaar og
                    Stilling til at briste og George Sands historiske Optræden; thi George Sands
                    historiske Rolle er den, at hun næsten ganske alene har ført den samme
                    Frihedskamp for Kvindernes Vedkommende, hvortil den store Revolution for
                    Mændenes Vedkommende havde givet Stødet. Men naar denne Kvindetype og med den
                    Kvindens sociale Kamp her dukker op i Litteraturen saalænge før George Sand, saa
                    ligger dette i, at Eleonore er støbt over den mægtigste Kvindeskikkelse i
                    Datiden - og over, den Kvinde, der kjæmpede den største Kamp som nogensinde i
                    Verdenshistorien en Kvinde har kjæmpet med rent aandelige Vaaben, over Napoleons
                    Modstanderinde Mme de Staël.</span></p>
            <p><span class="ind">Der lader sig neppe tænke en kraftigere Modsætning end den, hvori
                    denne Kvindetype staaer til de Kvindeskikkelser, i hvilke den tydske Poesi under
                    Goethe naaede sin høieste Fuldendelse, og i hvilke det eiendommeligt germaniske
                    Sjæleliv blev præget med en Renhed, som ikke før var naaet. Skjøndt Gretchen og
                    Clärchen ere Modsætninger (</span>den ene en blidere og frommere […]
                (1877:166-167)</p>
        </div>

        <div id="hs1_0066">
            <h1>Omarbejdelse</h1>
            <h2>Om Benjamin Constants <em>Adoplhe</em>, 1816, og kvindetyper i litteraturen</h2>
            <p>[…] Inderlighed, Gemyt, <em>Natur</em>. <span class="ud">Man seer dem som Desdemona
                    og Ophelia i de Naturomgivelser, der svare til deres Væsen, saaledes som
                    Desdemona viser sig for Phantasien under det Piletræ, om hvilket hun synger, og
                    Ophelia med Blomsterne i sit Haar. I den anden Kvindetype er Alt Bevidsthed,
                        <em>Aand</em>, Lidenskab og Villie, activ Charakter.</span></p>
            <div class="ud">
                <p>Eleonore er i det Øieblik, da Adolphe lærer hende at kjende, ikke nogen ung og
                    uerfaren Pige, hvem en første Elskov griber. Det er en Kvinde, hos hvem enhver
                    opstaaende Følelse tegner sig paa en Baggrund af Erfaring, af alvorlig og
                    smertelig Erfaring, der i alle Retninger har oppløiet Sjælen. Dette Fond af
                    Erfaring er det første nye Træk: thi Erfaring forudsætter Aandsudvikling og
                    Forstand. Der skal mere til at have erfaret Noget end det simpelt hen at have
                    gjennemgaaet Noget. Eleonore har givet Afkald paa alle det fredede og betryggede
                    Livs Goder og Glæder. Af fornem Herkomst og født i Rigdom har hun forladt
                    Familie og Hjem for at følge Den, hun har foretrukket, som hans Elskerinde. Hun
                    har valgt mellem hele Verden og ham. Hun har isoleret sig fuldstændig, for
                    ubetinget at kunne ofre sig for ham og hun har begyndt med at vise ham de
                    største Tjenester, med at redde hele hans Formue. Hun har snart seet sig udpeget
                    som en Gjenstand for Haan og Foragt, ved hvert Skridt hun har gaaet, har hun
                    seet sig ramt af fornærmende, af uforskammede Øiekast, den ene Kvinde har vist
                    hende til den anden med Fingren.* Enhver, selv den Usleste, har vidst sig i sin
                    Ret til med et Blik eller et Ord at fæste Skammens Brændemærke paa hendes Pande.
                    Det ene Hus efter det andet har lukket sig for hende paa det fremmede Sted hvor
                    hun boer; snart har hun seet sig næsten udelukkende indskrænket til Omgang med
                    Mænd, Venner af hendes Elskede, og deres Tone overfor hende har, skjøndt
                    ærbødig, undertiden været tvivlsom. Men hun, som een Gang for alle har sat sit
                    Liv paa et eneste Kort, har fra den første Dag samlet al sin Sjæls Styrke til
                    Modstand, hun har sagt til sig selv: »Har jeg feilet ved saaledes at binde mig
                    til denne Mand, saa vil jeg hæve mig og bøde paa Feilen ved den strengeste
                    Troskab. Skulde en brændende Begeistring, en Hengivenhed, hvis Opofrelse ingen
                    Grændse kjender, ikke have nok i sig selv, og kunne opretholde Den, der skulde
                    synes at maatte synke sammen under Verdens Misbilligelse og Foragt? Lad dem
                    haane og udpege mig saa Rødmen stiger op i mit Ansigt, jeg vil ikke bøie min
                    Nakke eller slaae mine Øine ned. Lad mig undvære Alt, deres Gjæstfrihed og deres
                    Fester, deres Agtelse og den indbyrdes Smiger, ved Hjælp af hvilken Selskabet
                    kitter sig sammen, mit Liv har i en eneste Følelse en større Fylde end deres i
                    al dets løiede Glands.« Dette Element af Villie er det andet nye Træk.</p>
                <p>Paa dette Punkt har hun holdt sig i Aaringer, indtil den Grad har hun troet paa
                    Elskoven og troet paa ham. Da er det at den første Tvivl om hans Bestandighed
                    griber hende, og hendes hele Bygning styrter sammen. Vedbliver han at paaskjønne
                    saamegen Hengivenhed, forstaaer han hvad hun lider og vil han holde hende
                    skadesløs for det, elsker han eller handler han kun som en Mand af Ære, er han
                    trofast, eller er han kun for stolt og velopdragen til at vise sig utaknemmelig
                    og ligegyldig?</p>
                <p>Det er ikke uden Taarer, at hun stiller sig disse Spørgsmaal, det er ikke uden
                    den dybeste Jamren, at hun selv giver Svaret. Fra nu af er hun forbi,
                    tilintetgjort og knust; thi den Tro paa Elskoven, der var hendes eneste Støtte,
                    er splittet for alle Vinde, og den Troskab, hvori hun satte sin Ære, er bleven
                    et meningsløst Ord. Hvis hun ikke, endnu ung, skal synke ældet og rynket i
                    Graven, maa hun2 gjenvinde Livet ved at gjenvinde sin Tro paa Kjærlighedens
                    Almagt, paa at den verdslige Kløgt og den smudsige Egoisme, der sminker sig op
                    som Dyd og Religion, ikke ere de stærkeste og ikke beholde Ret. I dette Øieblik
                    er det, at hun møder Adolphe. Han nærmer sig med en Attraa, i hvilken hele
                    Tørsten efter Livet og dets Indhold er samlet, han drages til hende som til den,
                    i hvem han paa hemmelighedsfuld Maade føler, at Skatte af Lidenskab, af Ømhed og
                    Begeistring, af Aand og Erfaring ere sammenhobede og ligesom nedgravne.</p>
                <p>De seer, hvorledes Partiet strax fra først af er stillet; hans Længsler og hendes
                    Savn, hans Forfængelighed og hendes Fortvivlelse, hans Ungdom og hendes
                    Skuffelser, gribe ind i hinanden som to Hjul i samme Uhrværk.</p>
                <p>De forudseer let den Enthousiasme, med hvilken Lidenskaben i det første Øieblik
                    vil flamme iveiret, den fulde og mægtige Akkord som vil klinge, den jublende
                    Symphoni der vil høres, som var Seir og Frelse for alle Tider vundet for dem
                    Begge. Ifald De vil analysere hendes Følelse, finder De i den en ny og ganske
                    eiendommelig Blanding, en Begeistring som næsten er fanatisk, thi den skal i
                    hvert Øieblik kunne dræbe den altid paany frembrydende, tilbageskuende Jalousi,
                    en Tro, der næsten er krampagtig, fordi den ikke er grundet paa den sunde
                    naturlige Tillid, men paa Villien til at troe trods Alt, trods det, allerede een
                    Gang at være sveget, en Troskab, der vaander sig under bestandig at maatte
                    bevise sin Tilværelse, fordi den er fremgaaet af Utroskab mod en Fortid, og
                    endelig i Elskoven selv en Indtræden i den af et Element i Kvindenaturen, som vi
                    ikke tidligere have seet optaget i denne Følelse, noget af en ældre Søsters
                    eller en Moders Kjærlighed. Dette Element fandtes ikke hos Gretchen og Clärchen.
                    Hele denne potentserede Lidenskabelighed er det tredie nye Træk.</p>
                <p>De indseer sluttelig let, at Harmonien her ikke kan være endelig, om den endog
                    kan være langvarig, at et Tidspunkt vil komme, hvor disse to Naturer, saa
                    uensartede og saa lidet forstaaende hinanden, med Rædsel ville opdage
                    Unaturligheden af deres Forening og hvor Omgivelsernes frygtelige Magt vil
                    føles. De ville til det Yderste skjule Opdagelsen for hinanden, de ville af
                    Ømhed for hinanden, af Stolthed overfor Verden, gjøre Alt for at mane Sandheden
                    bort, men de ville kun opnaae til Pinsel for sig selv at fortsætte en Usandhed,
                    paa hvilken Ingen af dem af sit hele Hjerte mere troer.</p>
                <p>Denne Kjærlighedens Opløsningsperiode er Romanens egentlige Gjenstand.</p>
                <p>»Adolphe« har vundet en uhyre Anerkjendelse, og dens typiske Charakter blev
                    saameget mere paaskjønnet, som enhver ung Mand fandt en Tilfredsstillelse i at
                    erklære Adolphes Historie for et tro Portrait af sin egen; thi selv Andreas
                    Blegnæb siger jo hos Shakspeare: »Der var ogsaa engang En, som tilbad mig.«
                    Mangen En har læst denne Bog under Samvittighedskvaler, om hvem man, som
                    Constant med sædvanlig Finhed siger i Fortalen, har Grund til at antage, at hvis
                    hans Forfængelighed havde været mindre urolig, vilde hans Samvittighed have
                    ladet ham i Ro. Ligefuldt lader det sig ikke negte, at Adolphe er en Type. Men
                    langt mere betydningsfuld end han er dog den kvindelige Hovedfigur Eleonore,
                    især som hun fremtræder i sit andet Stadium. Thi i hende har den nye Tids paa
                    een Gang kraftige og sygelige Litteratur fundet sin Dronning, som den fandt sin
                    Konge i René.</p>
            </div>
            <p><span class="ud">Længe før Balzac, længe før George Sand, optræder da her Kvindens
                    Kamp i Litteraturen, hendes Kamp med det Bestaaende og med Samfundet, og
                    Eleonore kommer til at repræsentere denne Kamp, fordi hun er støbt over
                    Aarhundredets mægtigste Kvindeskikkelse, over den Kvinde, der kjæmpede den
                    største Kamp, som nogensinde i Verdenshistorien en Kvinde har kjæmpet med rent
                    aandelige Vaaben, med eet Ord over Mme de Staël. Thi den Kjærlighedshistorie,
                    som fortælles i »Adolphe«, er den som virkelig fandt Sted imellem Benjamin
                    Constant og Germaine de Staël. Ganske vist var dennes ydre Forhold andre end
                    Eleonores; men det er denne store og sjeldne Kvinde, hvis personlige Livskamp
                    var en Kamp med selve Datidens Verdensbehersker, og hvem Napoleon med smaaligt
                    Had og uædel Frygt forfulgte, forviste, censorerede og underkastede alle de
                    Plager, for hvilke et brutalt Despoti kan udsætte det geniale Individ, denne
                    Kvinde er det, som giver</span> Constant den nye Kvindetype. (1872:120-126)</p>

            <p>
                <strong>></strong>
            </p>

            <p>[…] Inderlighed, Gemyt, <em>Natur</em>. <span class="ind">I den anden Kvindetype er
                    Alt Lidenskab og Villie, activ Charakter, Bevidsthed og <em>Aand</em>. Det var
                    jo ogsaa Tidens aandfuldeste og mest energiske Kvinde, der havde givet Afkald
                    paa Fædreland, Ro, Frihed og Velvære hellere end at bøie sig under de Plager,
                    for hvilke et brutalt Despoti kan udsætte det geniale Individ, som gav</span>
                Constant den nye Kvindetype. (1877:169)</p>
        </div>

        <!-- slut 1. udg. kap. 7-10 vs. 2. udg. kap. 7 -->
        <!-- begynd 1. udg. kap. 11 vs 2. udg. kap. 8 -->

        <div id="hs1_0067">
            <!-- voldsomt omarbejdet; vist meget det samme indhold, men det er bare struktureret anderledes; jf. Andersens artikel; indledning og afslutning helt anderledes; midterstykke nogenlunde det samme -->
            <h1>Omarbejdelse</h1>
            <h2>Kapitlets indhold er ganske omstruktureret i 1877</h2>
            <p>[…] kun de forfængelige Mænd<span class="ud">.« Byrons Ord ere mærkelige nok, thi er
                    der Noget, hvortil Byron i sine Udtalelser lidenskabeligt vender tilbage, saa er
                    det til Umuligheden af at finde Lykken i Ægteskabet, og er der Noget, som
                    »Adolphe«, der jo indeholder »mørke Sandheder«, vil bevise, saa er det
                    Umuligheden af at finde Lykken udenfor Ægteskabet. Hvor er da Lykken i det
                    moderne Samfund? Det var til dette Spørgsmaal, at alle hine store Aander i
                    Aarhundredets Begyndelse bestandig kom tilbage, og det er dette Spørgsmaal, som
                    uafbrudt sætter Mme de Stäel’s Sjæl i Bevægelse, og som udgjør Grundtrækket i
                    alle hendes Skrifter. Allerede i sit Skrift om Lidenskabernes Indflydelse
                    stiller hun Lidenskaberne i Forhold ikke til Begrebet Pligt, men til Begrebet
                    Lykke, og undersøger den høiere eller ringere Grad i hvilken de gjøre Indgreb i
                    vor Lykke, og det Ideal, som eftertragtes baade i »Delphine« og i »Corinna«, er
                    Lykken i Kjærligheden. Usandsynligheden af at finde den i Ægteskabet, som det
                    moderne Samfund har ordnet dette, Umuligheden af at finde den udenfor det ere
                    faste Grundtanker, og den Kamp, som hos Forfatterinden stadig forekommer mellem
                    den huslige Lykke og den ædle Ærgjerrighed eller den frie Lidenskab, er egentlig
                    kun Udtryk for en lang Elegi; hverken Geniet eller Lidenskaben lade sig forene
                    med den huslige Lykke, og hvad Geniet og dets Ledsager, Hæderen, angaaer, da er
                    dets Bane kun et Nødanker, som gribes af Kvinden, naar hun er bleven ramt til
                    Døden i alle sine Forhaabninger og alle sine Drømme. For Mme de Staël er Hjertet
                    Alt, selv Hæderen er hende kun et Middel til at erobre Hjerter, hun siger selv:
                    »Idet jeg søgte Hæderen, har jeg altid haabet, at den vilde bringe Folk til at
                    elske mig.« Et andet Sted siger hun: »Lad os ikke unde vore uretfærdige Fjender
                    og vore utaknemmelige Venner den Triumph at have nedslaaet vore aandelige Evner.
                    De reducere Den til at søge Hæderen, der saa gjerne havde nøiedes med
                    Følelserne.« Det var ogsaa først da hendes Ungdom blegnede at hendes Hæder
                    begyndte. Men hvorledes kan Hæderen være et Nødanker? Er vel dette en Udvei, som
                    staaer til Enhvers Raadighed? Man maa vide, at Mme de Staël kun troede paa en
                    yderst ringe Forskjel mellem Geniet og det almindelige Menneske. Denne
                    sværmeriske Tilhængerinde af Ligheden ansaa ogsaa i Henseende til Evner
                    Menneskene for væsentlig lige, og det er denne dybe Følelse af Lighed, som giver
                    Aarhundredets Melancholi hos hende et særegent Præg. Denne Melancholi er nemlig
                    ikke blot den almeen menneskelige, den, som beroer paa, at to Mennesker, der
                    elske hinanden, altid med fuld Vished kunne sige til hinanden: Enten vil jeg
                    opleve den Dag, da Du ligger som et Lig, eller Du den Dag, da jeg ligger som et
                    Lig. Det er ikke heller den samme egoistiske Melancholi, som er et af Tidens
                    Charaktermærker; det er en sympathetisk, som har sin Grund i Revolutionstidens
                    Lighedsideer, det er Sorgen over Uligheden i Menneskenes Vilkaar, som faaer en
                    rent individuel Nuance ved dette Genies eiendommelige Moderlighed og
                    Hjertelighed. Datter af den ædle Necker, med en reformatorisk Begeistring som
                    Fædrenearv, deltager hun først med den reneste Enthousiasme i Bevægelsen af 89
                    det vil sige Borgerrevolutionen, da med Aaret 93 fjerde Stands Revolution
                    begynder og Rædselsherredømmet indtræder, er det at hun flyer til Coppet ved
                    Genfersøen, og det er i denne fredeligt smilende Egn, at hun lever i en Stilhed,
                    som kun afbrydes ved Guillotinens dumpe Slag i det Fjerne. Da senere Terrorismen
                    er vegen for Despotiet, kalder dette alle hendes Evner i Vaaben. Samme Aar som
                    Napoleon afslutter Concordatet med Paven og gjengiver Geistligheden dens gamle
                    Indflydelse4Inflydelse, udgiver hun, den protestantiske Forfatterinde,
                    »Delphine«, der blev opfattet som det mest umoralske og skjændige Indlæg for
                    Berettigelsen af Skilsmisse. I »Corinna« endelig, som udkom paa en Tid, da det
                    var Forfatterinden umuligt at faae endog blot en Bladartikel trykt paa fransk
                    Grund, see vi det kvindelige Geni i fuld Kamp med Samfundet.</span></p>
            <div class="ud">
                <p>Mere end een Gang har jeg brugt dette Udtryk »Kamp mod Samfundet«, og vi have
                    bestandig seet den skildret som frugtesløs. Hvad er da dette Samfund, og hvad
                    betyder denne Individets Kamp? Er Samfundet da Andet end et Udtryk for
                    Individernes forenede Villie, og er der da ikke mere Fornuft i den end i det
                    enkelte tilfældige Individs? Det er vanskeligt at definere hint Ubestemmelige,
                    som man betegner som Samfundet. Det er en Combination af Love, af Vedtægter, af
                    Anskuelser og Antagelser af den mest forskjellige Herkomst, nogle naturlige
                    eller dog forklarlige, andre absurde, nogle af ny Dato, andre fuldstændig
                    forældede, der næsten alle uden Undtagelse, dels paa Grund af Menneskenaturens
                    Ufuldkommenhed, dels paa Grund af Majoritetens Bornerthed, beroe paa en falsk
                    eller dog mangelfuld Indsigt i Menneskevæsenet.</p>
                <p>Samfundsregelen har for det første den Mangel, at den er almindelig, det vil
                    sige, eens for Alle, men alt Almindeligt fordrer utallige Ofre. Regelen er som
                    en Prokrustes-Seng, paa hvilken det enkelte Individ rækkes og strækkes,
                    tilhugges og kappes, saalænge til det passer. Saaledes er f. Ex. Sproget noget
                    Alment. Vi bruge Alle det samme. Deraf følger, at Enhver, der vil udtrykke sig i
                    Sproget og som besidder nogen Originalitet, er tvungen til uophørlige Ofre. Da
                    han ikke selv kan skabe sit Udtryk, men forefinder det, nødes han til snart at
                    slaae af, snart at overdrive, snart at gribe ved Siden af. Ikke i eet blandt
                    tusinde Tilfælde besidder Sproget et Udtryk for den Nuance af Følelse, den
                    ganske eiendommelige Sandsning, den særegne Drift, som han vil udtale. Al vor
                    Tale er en Tilnærmelse til det, vi mene, unøiagtig, mat og flau. Heraf saamange
                    store Skribenters Tilbøielighed til ved Ordlaveri, ved bizarre Vendinger eller
                    Lignelser at give deres Sprog en mindre almindelig Charakter.</p>
                <p>I Samfundet bliver dette det Almenes Herredømme til Tyranni. Hvor særegent end
                    Individet er beskaffent, det behandles ligesom alle de Andre. Det geniale
                    Individ er stillet som en Skoledux i en ussel Klasse. Han maa atter og atter
                    høre den gamle Lectie om, atter og atter høre den gjentage; det er nødvendigt
                    for Fuxens Skyld, som endnu ikke kan den, og endnu mindre kan undvære den.</p>
                <p>De samme religiøse Fordomme, de samme moralske Regler, de samme selskabelige
                    Tvangsbestemmelser som for Fuxenes Skyld ere blevne repeterede nogle hundrede
                    Aar, maa Duxen underkaste sig som de Andre. Hvilken Kilde til Kjedsomhed, til
                    Fortvivlelse og til frugtesløst Oprør!</p>
                <p>Om Samfundet gjælder hvad Schiller siger i sit Epigram, »at hver enkelt af dets
                    Medlemmer taget for sig, kan synes nogenlunde klog og forstandig, men at det
                    hele Samfund, naar det optræder in corpore, bliver til et uhyre Dummerhoved.«
                    Enhver Magt er tyrannisk i samme Grad, som den er dum, og Individet fødes som
                    dens Undersaat. Medens det Naturlige vilde være, at Individet formede sig selv
                    sine Anskuelser og sine Principer om de høieste Ting, gav sig selv Love for sin
                    Opførsel og efter Evne søgte Sandheden med sin egen Hjerne, forefinder Individet
                    ved sin Fødsel først en færdig Religion, i ethvert Land en forskjellig, dets
                    Forældres, som længe før det selv føler eller tænker religiøst, bliver det
                    indpodet; saaledes kvæles i Spiren al religiøs Productivitet, eller kvæles den
                    ikke, saa ve Individet! det er en Handske kastet til Samfundet. Saaledes
                    forefinder Individet en færdig offentlig Moral, og denne Moral understøttes af
                    en færdig offentlig Mening. Da een Part af Menneskeheden maa betragtes som vilde
                    Dyr, en anden Part som sande Aber og den aldeles overveiende Majoritet som
                    Dosmere og Ignoranter, er det let at see, i hvad Forhold til Sandheden den
                    offentlige Moral og den offentlige Mening i Almindelighed vil staae.</p>
            </div>
            <p><span class="ud">Mme de Staëls</span> »Delphine« bærer det modløse […]
                (1872:132-138)</p>

            <p>
                <strong>></strong>
            </p>

            <p>[…] kun de forfængelige Mænd<span class="ind">«. Saa simpel denne Udtalelse er, føler
                    man dog en Kvindes Nødværge deri; thi »Adolphe« havde ramt Neckers Datter
                    personligt, havde blottet hendes dybeste Hjertesaar.</span></p>
            <div class="ind">
                <p><em>Anne Marie Germaine Necker</em> fødtes 1766 i Paris, Hendes Fader, den store
                    Genfer-Finantsmand, blev som bekjendt kort før Revolutionens Udbrud Frankrigs
                    Førsteminister og hans Navn var dengang det frisindede Frankrigs Symbol. Hendes
                    Moder var et meget begavet, men stivt og tvungent Pligtmenneske, der mente at
                    Opdragelse betød Alt, Naturen Lidet og som lagde en pedantisk Vægt paa Smaating,
                    da der i moralsk Henseende ikke gaves noget Smaat. Selvfølgelig var Rousseaus
                    Opdragelsesmethode denne Dame i høi Grad imod og Følgen blev, at Rousseau med
                    sin Tro paa Naturen og paa de medfødte Dyder blev den unge Datters Ideal. Hun
                    voxede op som et muntert, frimodigt Barn, der snart udviklede sig til en livlig,
                    aandfuld Brunette, hvis sorte Øine glimrede af Vid og straalede af
                    Hjertensgodhed. Medens Moderen priste Fornuften og Selvreflexionen, førtes
                    Datteren, som led under det bestandige Opsyn i Hjemmet og som ved sine rige
                    Evner vakte Moderens Skinsyge, til at elske alle de Egenskaber og Dyder, som
                    uden kunstig Pleie udspringe fra selve Naturens Sundhed, Rigdom og Skjønhed. Alt
                    som Barn var hun i sin Faders Hus omringet af Datidens berømteste Mænd, hvem
                    hendes hurtige Svar og overraskende Indfald morede og tiltrak. Det sjælfulde og
                    livfulde Underbarn blev Faderens Stolthed, og hun gjengjældte hans Ømhed med en
                    Kjærlighed og Beundring uden Grændser, der fulgte hende hele hendes Liv igjennem
                    og som spores i næsten alle hendes Skrifter.</p>
                <p>Fra Femtenaarsalderen af skrev hun Afhandlinger, Noveller, Tragoedier,
                    hvoriblandt en med Titlen »Montmorency«, som ved Valget af sit Æmne røber
                    Tidspunktet, da hun begyndte at føle sig tiltrukken til den unge Vicomte Mathieu
                    de Montmorency, der med Ære havde kjæmpet i den nordamerikanske Frihedskrig og
                    paa hvis Haand hun nødtvungen maatte give Afkald, da Forældrene vare imod hendes
                    Ægteskab med en Katholik. Et trofast Venskab forenede dem imidlertid Livet
                    igjennem. Efter Moderens Ønske blev Germaine Necker i Aaret 1786 gift med den
                    svenske Gesandt i Paris, Baron Erik Magnus Staël-Holstein, en Yndling af Gustav
                    den tredie, hvem Kongen for at hjælpe ham til et saa rigt og anseet Parti
                    sikrede Gesandtskabsposten i Paris for en lang Aarrække og som paa sin Side
                    afgav Svigerforældrene det Løfte aldrig at vilde føre sin Hustru til Sverig imod
                    hendes Ønske. Han synes at have været en af Datidens almindelige nordiske
                    Adelsmænd, halvdannet men med gode Manerer, ødsel og spillesyg; han var dobbelt
                    saa gammel som sin Brud.</p>
                <p>Umiddelbart før Revolutionens Udbrud udgav Mme de Staël sin første Bog »Breve om
                    Rousseaus Skrifter«, der er en Lovtale og et varmhjertet Forsvar. I Slutningen
                    af det tredie Brev søger hun at sammenflette Rousseaus Hæder med sin Faders, der
                    lige da var sat i Spidsen for Frankrigs Regering, i Slutningen af det fjerde
                    Brev hilser hun med begeistrede Ord Indkaldelsen af Stænderne og udtaler med
                    ungdommelig Veltalenhed det Haab, at det vil lykkes den store franske Nation ad
                    den rolige Oplysnings, ad Fornuftens og Fredens Vei at opnaae de Goder, som
                    andre Folkeslag kun have erhvervet gjennem Strømme af Blod. Hun anraaber Folket
                    om at sætte sin Ære i ikke at overskride det Maal, som Alle ere enige om at man
                    maa naae, og hun slutter med i en Henvendelse til Rousseau at udtale sin Klage
                    over, at han ikke oplevede det ærefrygtbydende Skuespil som forestaaer, ikke
                    levede længe nok til med Ord og Daad at opmuntre Necker »der fortjente at have
                    en Dommer, en Beundrer, en Medborger som ham.«</p>
                <p>Revolutionen brød ud, den lod sig ikke standse paa Veien ved hendes
                    Forhaabningers og Ønskers Grændse: en Constitution efter engelsk Mønster. Snart
                    var Necker fordrevet, men hans Datter blev i Paris og frelste under
                    Rædselsperioden, beskyttet af sin Mands Stilling, mangt et uskyldigt Offer. Hun
                    lagde endog en Plan til den kongelige Families Flugt. De Ledendes Had vendte sig
                    imod hende. Med Nød og Neppe undslap hun i September 1792 den hævnlystne
                    Folkemængde. Ledsaget af sin Ven Montmorency, der forfulgtes som Aristokrat og
                    havde forklædt sig som hendes Lakai, flygtede hun til Coppet. Derefter reiste
                    hun til England og udgav der sit Forsvarsskrift for Marie-Antoinette, hvem hun
                    ikke kjendte personligt, men hvis Skjæbne rørte hende dybt; det fulgtes kort
                    efter af hendes ved Tidsforholdene naturligt fremkaldte Skrift »Om
                    Lidenskabernes Indflydelse paa Individernes og Folkenes Lykke.«</p>
                <p>Da Sverig efter Robespierres Fald havde anerkjendt den franske Republik, vendte
                    hun tilbage til Paris og udfoldede under Directoriet en fremragende politisk
                    Virksomhed, hvis Formaal var en parlamentarisk Forfatning og Fred med Europa.
                    Det var ved hendes Indflydelse, at Talleyrand blev Udenrigsminister. Hendes
                    Salon var Midtpunktet for det »moderate« Parti, desuden et politisk Samlingssted
                    af første Rang, og her var det, at Benjamin Constant snart blev Hovedpersonen
                    saavel i de politiske Intriguer som i Husets Herskerindes Gunst.</p>
                <p>I Aaret 1800 udgav hun sit første større Arbeide »Litteraturen, betragtet i sit
                    Forhold til Samfundets Institutioner«, et Værk, som efter Hovedmassen af sit
                    Indhold maa henføres til den store Gruppe af Skrifter, der i alle Europas
                    Hovedlande lige siden Renaissancens Tid behandlede det Spørgsmaal, om den antike
                    eller moderne Litteratur stod høiest. Det er samme Problem, der meget kort efter
                    dukkede op i Chateaubriands Bog om »Christendommens Aand.«*) [*) Reactionen i
                    Frankrig. S. 132.] Mme de Staël erklærer sig ligesom senere Chateaubriand for de
                    moderne Litteraturer. Men Aarsagen er forskjellig: han udleder deres Fortrin
                    fremfor den antike af den Omstændighed, at de behandle christelige Sujetter, som
                    Oldtidens Forfattere Intet kjendte til, hun støtter de nyere Litteraturers
                    Overlegenhed paa den fremskridende Civilisation. Hun troer paa Menneskehedens
                    Perfectibilitet, paa Samfundsindretningernes langsomme Fuldkommengjørelse, og
                    hun bygger herpaa Forvisningen om, at Litteraturerne ville komme til at
                    indeholde en stedse større Skat af Erfaring, Kundskab og Indsigt. Om en grundig
                    og methodisk Litteraturpsychologi er der paa dette Udviklingsstadium ikke Tale
                    hos hende; hun undtager f. Ex. udenvidere Indbildningskraften fra de perfectible
                    Evner, fordi hun trods alt sit Sværmeri for Ossian ikke vil negte, at Homer
                    indeholder en langt rigere Poesi end han. Men Bogens Fortjeneste beroer heller
                    ikke paa hvad den godtgjør, men paa hvad den kjæmper for og varsler om.
                    Nødvendigheden af en ny Poesi, en ny Filosofi og en ny Religion. Hun henleder
                    Opmærksomheden paa de nordiske Litteraturer, den engelske, den tydske, de
                    islandske Sagaer og de gamle skandinaviske Heltedigte. Ossian er hende dog
                    Hovedtypen paa den nordiske Digtnings »grandeur poétique«. Hun elsker dens Alvor
                    og Tungsind; thi, siger hun, »den melancholske Poesi er den Poesi som mest
                    stemmer med Filosofien.«*) [*) De la littérature 257. Paris 1820.] Hvad særligt
                    Tydskerne angaaer, skriver hun: »Den betydeligste Bog, de Tydske besidde, og den
                    eneste, de kunne stille op imod de andre Sprogs Mesterværker, det er Werther. Da
                    man kalder den en Roman, vide mange Mennesker ikke, at den er et helt Værk … Man
                    har villet bebreide Werthers Forfatter, at han har ladet Helten lide andre
                    Kvaler end dem, der følge af hans Kjærlighed, at han har ladet ham føle en saa
                    levende Smerte over en Ydmygelse og en saa dyb Harme over Stands-Uligheden, der
                    foraarsager denne Ydmygelse; men det er efter min Mening et af de genialeste
                    Træk i dette Værk«. Hendes egentlige Grundtanke i Bogen er den, at den sociale
                    Frihed nødvendigvis maatte føre til litterær Reform og at det vilde være en
                    Absurditet, om det Samfund, i hvilket den politiske Frihed var erobret, skulde
                    besidde en af Regler lænkebunden Litteratur. »Gid vi kunde finde, udraaber hun i
                    sin Ungdoms Hede, et filosofisk System, en Begeistring for det Gode, en kraftig
                    og retfærdig Lovgivning, der for os kunde være, hvad den christelige Religion
                    har været for Fortiden!« Skinsyg paa hendes begyndende Berømmelse, agtpaagivende
                    som Troens Ridder, var Chateaubriand strax paa Spil og anmeldte hendes Bog. De
                    andre Kritikere havde spottet hendes Sværmeri for Melancholien og blandt andet
                    forsøgt at slaae hende med Grækerne, som jo ikke vare melancholske.
                    Chateaubriand benyttede Leiligheden til at slaae et Slag for positiv Religion.
                    »Mme de Staël, siger han, tilskriver Filosofien hvad jeg tilskriver Religionen.«
                    Og henvendende sig til hende fortsætter han: »Deres Talent er kun halvt
                    udviklet, Filosofien kvæler det. De synes ikke at være lykkelig, men hvorledes
                    skulde Filosofien kunne raade Bod paa Sørgmodigheden i deres Sjæl? kan man
                    frugtbargjøre en Ørken med en anden Ørken?« Og han udtømmer sig i lignende
                    Floskler, som tidlig røbe den Frygt for at blive overstraalet af Mme de Staël,
                    der med god Grund aldrig forlod ham.</p>
                <p>Paa dette Tidspunkt falder Begyndelsen til den Opposition mod Bonaparte, der for
                    anden Gang skulde gjøre hende landflygtig og det for mere end ti Aar af hendes
                    Liv. Hun havde efter det italienske Felttog troet i ham at see Frihedens
                    Beskytter, havde tilskrevet ham begeistrede Breve og bevæget ham til at udslette
                    hendes Faders Navn af Emigrantlisten. Men i ham som Førsteconsul saa hun kun »en
                    Robespierre tilhest«, og med Rette klagede Bonaparte over, at hun exalterede
                    Hovederne imod ham. Alle de fremmede Diplomater tilbagte efter hendes egne Ord
                    »deres Liv hos hende«, hun samtalede daglig med en Mængde indflydelsesrige
                    Personer; thi Samtale var den høieste Nydelse, hun kjendte, og som Bonaparte
                    sagde: Enhver holdt, efter at have talt med hende, mindre af ham. Han lod hende
                    spørge, hvad hun egentlig vilde, om hun var tilfreds, naar han udleverede hende
                    de to Millioner, Necker havde deponeret i Statskassen, og som med Urette holdtes
                    tilbage; hun svarede kun, at det kom lidet an paa hvad, hun vilde, men paa hvad
                    hun tænkte. Fra det Øiehlik af, da Benjamin Constant første Gang i Tribunatet
                    havde talt mod et Forslag af Bonaparte, blev hendes Hus i Paris tomt og alle
                    Indbydelser besvarede med Afslag. Endelig blev hun efter at hendes Fader havde
                    udgivet Bogen »Les derniéres vues de politique et de finances« forvist fra Paris
                    ved udtrykkelig Ordre fra Bonaparte.</p>
                <p>Intet Slag kunne ramme hende haardere end dette. Hun sammenligner selv denne Dom
                    med en Dødsdom; hun, som kun levede i Hovedstaden, som saa daarligt kunde
                    undvære sine Venner, aandfuld og lærerig Samtale, Deltagelse i de store
                    Begivenheder, led under Løsrivelsen fra Fædreland og Hjemstavn. »Hvert Skridt
                    Posthestene gjorde smertede mig, og naar Postillonerne spurgte mig, om de ikke
                    havde kjørt rask, kunde jeg ikke lade være med at sukke over den sørgelige
                    Tjeneste, de havde gjort mig.«*) [*) Dix années d'exil. 1820. S. 84.] Benjamin
                    Constant ledsagede hende paa Veien; men da hun modtog Efterretning om sin Mands
                    Sygdom, reiste hun til ham og pleiede ham til hans Død.</p>
                <p>I 1803, Aaret efter, udgav hun »Delphine«, en Fortælling i fem Dele og i Brevform
                    efter »La nouvelle Héloïses« Mønster. Man kan uden Vanskelighed paavise de
                    Indtryk og Minder fra hendes eget Liv, der ligge til Grund for denne Roman.
                    Bogen behandler en Kvindes pligtstrenge Forsagen af et lykkeligt Ægteskab -
                    Erindringen om Forfatterindens ungdommelige Afkald paa Montmorency's Haand var
                    her den reelle Baggrund. Men Bogens egentlige Indhold er dog den elskende
                    Kvindes Kamp mod Samfundet for sin Lykke og Samfundsdommens brutale
                    Tilintetgjøreise af Individets Fred - og det var de friske Indtryk fra
                    Forfatterindens sidste Leveaar, hendes Forhold til sin Mand og til Benjamin
                    Constant, som her gav hende Inspirationen. Skilsmissen fra Baron Staël-Holstein
                    havde skadet hendes Anseelse, Forholdet til Constant var næsten en offentlig
                    Begivenhed og han var utvivlsomt Fader til hendes i Aaret 1797 fødte Datter
                    Albertine, den senere Hertuginde af Broglie. Mme de Staël tvivlede sikkert, da
                    hun skrev »Delphines«, intet Øieblik paa, at Constant agtede at legitimere denne
                    Datter ved et snarligt Ægteskab, men hvor rig og høitstillet hun end var og hvor
                    meget Hensyn Opinionen end tager til Rigdom og social Uafhængighed, saa følte
                    hun dog bittert baade Klafferens snigende Forfølgelse og Farisæismens
                    veloverlagte Attentater paa Rygtemord.</p>
            </div>
            <p>»Delphine« bærer det modløse […] (1877:176-185)</p>
        </div>

        <div id="hs1_0068">
            <h1>Omarbejdelse</h1>
            <h2>Om Madame de Stäels <em>Delphine</em>, 1803</h2>
            <p>[…] ligefuldt modsiger. <span class="ud">Jeg har allerede sagt, at den udkom i
                    Concordatets Aar</span>; den angriber det […] (1872:138)</p>

            <p>
                <strong>></strong>
            </p>

            <p>[…] ligefuldt modsiger. <span class="ind">Thi den er et Indlæg for Berettigelsen af
                    Skilsmisse og den udkom samme Aar som Napoleon afsluttede Concordatet med
                    Paven</span>; den angriber det […] (1877:186]</p>
        </div>

        <div id="hs1_0069">
            <h1>Udeladelse</h1>
            <h2>Om Madame de Stäels <em>Delphine</em>, 1803</h2>
            <p>[…] denne mangler. <span class="ud">Skal ikke ethvert Forhold være et Sindbillede paa
                    noget Levende, ikke et Gravmæle over noget Dødt?</span> Kan et helt Liv […]
                (1872:144-145 / (1877:192)</p>
        </div>

        <div id="hs1_0070">
            <h1>Tilføjelse</h1>
            <h2>Om Madame de Stäels <em>Delphine</em>, 1803</h2>
            <p>[…] ansees for hellige. <span class="ind">Det kan ikke siges for utvetydigt, at i
                    dette Punkt er denne Bog betydelig og livskraftig som faa af
                    Emigrantlitteraturens Producter. Thi dertil har et Folk en Litteratur, at det
                    kan faae sin Horizont udvidet og sin Livsanskuelse confronteret med
                    Livet.</span> I sin tidligste […] (1872:147 / 1877:194)</p>
        </div>

        <div id="hs1_0071">
            <h1>Omarbejdelse</h1>
            <h2>Om Madame de Stäels betydning</h2>
            <!-- kapitelafslutningen omarbejdes -->
            <p>[…] smage Harlekins Brix.<span class="ud">«</span></p>
            <div class="ud">
                <p>Lad os tage en enkelt Fordom, den, som i alle Lande uden Undtagelse gjør det til
                    en Forbrydelse for Individet at fraskrive sin Nation det Indbegreb af Dyder, som
                    saa og saa mange canoniserede Polichineller hver Dag fortælle den, at den
                    besidder, hvad de staae sig meget vel ved at gjøre. Det er saadanne Fordomme,
                    som det er vanskeligt for et enkelt Individ at trænge igjennem. Det var saadanne
                    Fordomme, mod hvilke Mme de Staël optog Kampen.</p>
                <p>Der gives en eneste stor Idee, som er den farligste af alle for den despotiske
                    Magt, som hvert enkelt Samfunds fastslaaede Anskuelser og Vedtægter udøve. Det
                    er ikke Ideen om det Logiske. Thi hvorvel man skulde troe, at Logiken, ifald man
                    slap den ind i det hele Magazin af Fordomme, som til en bestemt Tid regjere et
                    bestemt Land, vilde foretage samme Ravage iblandt dem som en Tyr i en
                    Glasboutik, virker den absolute Logik dog aldeles ikke paa Menneskenes Flertal.
                    Nei! mere end noget Andet vækker og forbauser det Mængden, ifald man er istand
                    til at gjøre det relativt for den, som forekom den absolut, det vil sige, til at
                    vise den, at det Ideal, som den antager anerkjendt af Alle, kun betragtes som
                    Ideal af saa og saa mange sammenarbeidede Gemytter, medens andre Folkeslag eller
                    andre Stammer have et helt forskjelligt Begreb om det Tilbørlige og Skjønne, at
                    fremdeles den Kunst og Poesi, som mishager den, ansees for den første af hele
                    Racer, medens dens egen, som den anseer for den første i Verden, af alle andre
                    Folkeslag sættes meget lavt, og at det endelig ikke nytter at mene, at alle de
                    andre Folkeslag feile i deres Dom, eftersom netop alle de andre Folkeslag, hvert
                    for sig mene, at alle de andre Folkeslag feile i deres Dom. Skulde jeg derfor
                    med et eneste Ord charakterisere Mme de Staël’s Fortjeneste af det franske
                    Samfund, dets Cultur og dets Litteratur og dermed af Europas, da vilde jeg
                    udtrykke mig saaledes: Hun gjorde, især i sine to Hovedværker, »Corinne« og »Om
                    Tydskland«, Frankrigs, Englands, Tydsklands og Italiens humane og litterære
                    Anskuelser og Synsmaader relative for Beboerne af de forskjellige Lande.</p>
                <p>Lad mig igjennem et Exempel forklare Dem hvad hermed menes. Man finder f. Ex. hos
                    en Nation en Gruppe af forskjellige Idealer, Pligter og Dyder, der alle af denne
                    Nation ansees for absolut gyldige. Seer man imidlertid nøiere til, bliver man
                    istand til at føre alt dette tilbage til en enkelt Grundanskuelse og eftervise
                    dens rent locale Oprindelse. Forblive vi saaledes ved vor egen Nation, forefinde
                    vi et Ideal af Velvære, som er knyttet til Begrebet »et Hjem«, et ægte
                    nordisk-germanisk Begreb, hvis engelske Benævnelse »home« er gaaet over som Ord
                    i de romanske Sprog, der selv intet tilsvarende Ord besidde. Til Hjemmet svarer
                    Begrebet »Hyggelighed«, et uoversætteligt Ord, som har sit Udspring i Glæden
                    over at kunne sidde lunt og veltilpas inden fire Vægge. Oprindelsen til dette
                    Ideal er let nok at finde; en Nation, som lever under raae climatiske Forhold, i
                    en kold og barsk Natur, finder den samme Glæde ved Tanken om at kunne sidde
                    varmt ved Arnestedet, mens Sne og Regn forgjæves pidske mod den veltillukkede
                    Rude, som en sydeuropæisk eller østerlandsk Race finder ved Tanken om at kunne
                    sove under aaben Himmel, det vil sige under den varme og pragtfulde
                    Stjernehimmel, og kunne tilbringe den svale Nat med Dands, Spil og Sang i det
                    Frie. For Den, som lever i den kolde Natur, knytter Ideen om Huset sig
                    snegleagtigt til Ideen om Mennesket. Det svenske Ord »Varelse«, som betyder »et
                    Væsen«, er det samme Ord som det danske »Værelse«, der betegner Stedet, hvor man
                    opholder sig. Man kan ikke tænke sig Væsenet uden Opholdsstedet. Saaledes
                    betyder det tydske Ord »Frauenzimmer« ordret ikke en Kvinde, men et
                    Kvindeværelse, hvilket svarer til, om vi Danske kaldte en Mand for et
                    Karlekammer.</p>
                <p>Men nu indtræder det Interessante, at en Nation ikke nøies med saaledes at danne
                    sit Ideal af Menneskevæsen, af Velvære og Lykke som rent localt, men heraf
                    udleder et helt stort Indbegreb af Pligter og Dyder, som den betragter som
                    almeengyldige; den anseer sig selv som den første Nation, fordi den overholder
                    disse Pligter og besidder disse Dyder — hvad der er naturligt nok, siden de ere
                    afledede af dens egne Eiendommeligheder — og den laster desuden alle de
                    Nationer, hos hvilke de fattes. Hjemmet holder f. Ex. Familien sammen, følgelig
                    priser den Nation, som har »Hjem«, Familielivet fremfor Alt, og laster
                    Sydboerne, fordi Familielivet hos dem ikke spiller samme Rolle. Et Ord som
                    »Arnen« faaer en Ærværdighed, som det aldrig kunde faae under Troperne, Ordet
                    »huslig« kommer til at betegne Kvindens høieste Dyd og strengeste Pligt, og
                    denne Race vil mindst af Alt lade sig sige, at alle disse dens store Idealer,
                    Hjemmet, Hyggeligheden, Husligheden, Familielivet, lade sig udlede af en eneste,
                    grumme simpel, grumme lav climatisk Nødvendighed, Nødvendigheden af kunstig
                    Varme. Uden kunstig Varme, i Sollysets fulde Pragt vise alle hine skjønne
                    Idealer, Pligter og Dyder sig — ikke usande men relative.</p>
                <p>De forstaaer nu hvad jeg mener med at Mme de Staël gjorde de forskjellige
                    Nationers Fordomme relative for dem. (1872:147-151)</p>
            </div>

            <p>
                <strong>></strong>
            </p>

            <p>[…] smage Harlekins Brix. <span class="ind">Men Litteraturen er eller bør være det
                    Sted, hvor alt det officielle Væsen ophører, Convenientsen er afskaffet,
                    Maskerne rives af og det Uhørte, Oprørende: Sandheden siges.</span></p>
            <div class="ind">
                <p>Den Opposition, »Delphine« vakte, var stærk. Tidens mest bekjendte Kritiker
                    skrev: Man kan ikke tænke sig farligere og mere umoralske Principer end dem, som
                    udbredes i dette Værk. Forfatterinden synes ikke at mindes de Anskuelser, i
                    hvilke hun som Neckers Datter er opdraget; uden Hensyn til sin Families
                    protestantiske Tro udtaler hun sin Ringeagt for Aabenbaringen, og har i dette
                    slette Værk, som forøvrigt er forfattet med Aand og Talent, skrevet et langt
                    Forsvar for Skilsmisse. Delphine taler om Kjærligheden som en Bachantinde, om
                    Gud som en Kvæker, om Døden som en Grenader og om Moralen som en Sofist. - Store
                    Ord, men de samme store Ord, som Fremtiden bestandig maa høre af den tandløse
                    Fortid, hvis svære Skyts altid er ladet til Mundingen med Orthodoxiens vaade
                    Krudt og Bornerthedens Papirkugler.</p>
                <p>Medens Bogens Samtid i høie Toner priste dens Form og Forfatterindens digteriske
                    Talent for desbedre at kunne nedsætte Skriftets Livanskuelse og ideale Tendents,
                    har en moderne Kritiker ikke meget Godt at sige om den løse og brede Kunstform,
                    som Bogen har tilfælles med de allerfleste Romaner i Breve; til Grengjæld holde
                    dens Ideer ogsaa nutildags stik, ja ere end ikke i alle europæiske Lande trængte
                    fuldt igjennem, skjøndt Aarhundredet har stræbt at realisere dem i stedse
                    fuldere Omfang.</p>
                <p>Den Brydning mellem Individet og Samfundet som fremstilles i »Delphine« er ganske
                    i Emigrantlitteraturens Aand. Saavel det dristige Opsving som den Resignation,
                    hvormed Individets Kamp fremstilles som frugtesløs, er gjennemgaaende i denne
                    Gruppe af Skrifter. Opsvinget er i dette Tilfælde et begeistret og fortvivlet
                    Forsøg paa at fastholde en af Revolutionens Erobringer i det Øieblik den bliver
                    Individet fravristet af Reactionen; Resignationen følger, fordi alle Sjæle med
                    Vemod føle, at ingen Protest kan nytte, og at den Reaction, som begynder, maa
                    naae sit Maal og sit Overmaal, før en bedre Tingenes Tilstand kan ventes. Hvad
                    formaaede en Kvindes Roman mod en Enevoldsherskers Concordat med en Pave!</p>
                <p>Den »Kamp mod Samfundet«, hun skildrer, er imidlertid langt mindre en Kamp mod
                    den givne Stats- eller Retsorden end mod den Combination af Vedtægter og
                    Anskuelser, gamle og nye, forældede og naturlige, absurde og bornerte, skadelige
                    og gavnlige imellem hverandre, som sammensmeltede til en sammenhængende og
                    tilsyneladende ensartet Masse udgjøre det Materiale, hvoraf Samfundsopinionen
                    eller den offentlige Mening bestaaer. Ligesom den saakaldte »sunde
                    Menneskeforstand« der gjerne reiser sig mod enhver ny Filosofi, til enhver Tid
                    for en stor Del kim er en størknet Rest af tidligere Tiders Filosofi, saaledes
                    er Samfundsregelen og den til denne svarende Samfundsdom, der i enhver Tidsalder
                    møder nye Anskuelser fjendtligt, for en stor Del bygget paa Anskuelser der i
                    tidligere Tider møisomt bleve hævdede trods den dagjældende Samfundsmenings
                    Modstand. Hvad der først var en selverhvervet levende Antagelse stivner
                    efterhaanden til et Tankelig. Samfundsreglen er almen, ens for Alle og som alt
                    Almindeligt fordrer den utallige Ofre. Hvor særegent end Individet er
                    beskaffent, den behandler det som alle de andre; det geniale Individ er overfor
                    den stillet omtrent som en Skoledux i en ussel Klasse; han maa atter og atter
                    høre den gamle Lectie om; det er nødvendigt for Fuxens Skyld, som endnu ikke kan
                    den og endnu mindre kan undvære den. Samfundsdommen er fremdeles uansvarlig:
                    medens den Enkeltes Dom som saadan altid til en vis Grad maa være et
                    Naturproduct, er Samfundsdommen i mange Tilfælde et Fabrikat, et Massefabrikat,
                    leveret af dem, hvis Fag det er at lave offentlig Mening, og den Enkelte føler
                    intet Ansvar ved at istemme den. Medens det Naturlige vilde være, at Individet
                    formede sig selv sine Anskuelser og Principer om de høieste Ting, gav sig selv
                    Love for sin Opførsel og efter Evne søgte Sandheden med sin egen Hjerne,
                    forefinder Individet i det moderne Samfund først en færdig Religion, i ethvert
                    Land en forskjellig, dets Forældres, som længe før det selv tænker eller føler
                    religiøst, bliver det indpodet; saaledes kvæles i Spiren al religiøs
                    Productivitet, eller kvæles den ikke, saa ve Individet! det er en Handske kastet
                    til Samfundet. Og paa samme Maade dræbes eller hæmmes ved den færdige offentlige
                    Moral og færdige offentlige Mening i Flertallets Sind den moralske Følelses
                    Primitivitet. Den Samfundsdom, der resulterer af alle disse uselvstændige
                    religiøse, moralske og sociale Indtryk, bliver nødvendigvis høist ufuldkommen,
                    ofte høist bornert, hyppigt grusom.</p>
                <p>Mme de Staël maatte mere end andre Skribenter møde Fordommene paa sin Vei og
                    blive opmærksom paa dem: hun var Protestant i et katholsk Land, hun nærede
                    katholske Sympathier skjøndt opdraget i en protestantisk Families Skjød, hun var
                    i Frankrig en Schweizerborgers Datter og følte sig i Schweiz som Pariserinde;
                    hun var som sjælfuld og lidenskabelig Kvinde udsat for Sammenstød med
                    Samfundsopinionen og som kvindelig Forfatter, kvindeligt Geni allerede forud
                    halvt polemisk stillet mod en Samfundsorden, der henviser Kvinden til
                    Privatlivet. Men at hun mere end nogen anden samtidig Skribent kom til
                    atgjennemskue de Fordomme, af hvilke hun var omgivet, det beroede fortrinsvis
                    paa den Nødvendighed, hvori hun som politisk Flygtning kom, til at gjennemreise
                    det ene fremmede Land efter det andet, en Nødvendighed, hvoraf hun med sit
                    aarvaagne og lærelystne Sind tog Anledning til at sammenligne de forskjellige
                    Folkeaander og deres forskjellige Idealer med hverandre. (1877:195-199)</p>
            </div>
        </div>

        <!-- begynd 1. udk. kap 12, vs. 2. udg. kap- 9 -->
        <!-- Note: Kapitlet er i 2. udgave helt omstruktureret og udvidet betragteligt. De mange flytninger gør det svært at lave en overdentlig sammenligning. Word og Juxta giver helt forskellige resultateter (der foreligger derfor ikke det sædvanlige dokument; håndholdt arbejde + Per D.). Enige er de dog om, at kapitlet er ændret voldsomt. Laver varianterne i store blokke adskilt af tekst, der er ens og følger 1.-udgavens rækkefølge. Der skal være en del ens tekst, ca. 1 side min., før blokken stoppes. Per D. har en mere overskuelig løsning, der blot viser, hvilke dele, der indgår hvor. Den er dog upræcis og viser ikke selve omarbejdelserne, kun linje- og sidetal. Den er dog virkelig rar at have!
        -->

        <div id="hs1_0072">
            <h1>Omarbejdelse</h1>
            <h2>Om Madame de Stäel og Voltaire</h2>
            <div class="ud">
                <p>XII.</p>
                <p>Mme de Staël var som skabt til sin historiske Mission. Hun besad den mest
                    overordentlige Grad af Livfuldhed. Man kan i Almindelighed dele de
                    reformatoriske Aander i 2 Klasser; til den første hører den Art Opdagere eller
                    Opfindere, der bringe et enkelt betydningsfuldt Værk til Verden og saa roligt
                    lade det staae hen, indtil det forstaaes og anerkjendes, maaskee først efter
                    deres Død. Til den anden Klasse høre de Aander, hvis Evne er den at elektrisere,
                    hvis Begavelse er endnu mere mundlig end skriftlig, hvis Ord som Lysstrømme
                    skyde sig hen over det, hvorom de tale, og som ei blot gjøre Indtryk paa Andre,
                    men gjøre Andre productive. Mænd som Steffens eller som Orla Lehmann høre til
                    denne Klasse. De Mennesker, som have kjendt Mme de Staël, have altid erklæret
                    Beundrerne af hendes Skrifter: »Skrifterne ere Intet, De skulde have hørt hende
                    tale«. Hendes Styrke var Conversationen; i det Punkt i det Mindste var hun ægte
                    fransk. En af hendes Kritikere ender saaledes: »Naar man hører hende, er det
                    umuligt ikke at bifalde hende; hvis hun havde sagt dette og ikke skrevet det,
                    havde jeg aldrig kunnet kritisere hende,« og en stor Dame Mme de Tessé sagde om
                    hende: »Hvis jeg var Dronning, vilde jeg befale Mme de Staël altid at tale til
                    mig.«* [* Sainte-Beuve: »Madame de Staël«.]</p>
                <p>Og til Evnen til at elektrisere knytter sig hendes anden store Evne, Evnen til at
                    herske. Hun var en Herskernatur. Det var ikke for Intet at hun blev Bonapartes
                    Rival. Ligesom han udvidede hun uophørligt sit Rige gjennem en stedse stigende
                    Mangfoldighed af ophøiede Ideer, af sunde og dybe Følelser og af
                    misundelsesværdige Venskabsforbindelser. Paa Coppet holdt hun et formeligt Hof.
                    Fra alle Lande samledes udsøgte Aander i Skarer omkring hende. Der kunde man,
                    hvis man var heldig, paa samme Tid have truffet Constant, som hun kalder »le
                    premier esprit du monde«, A.W. Schlegel, den berømte Stifter af den romantiske
                    Skole i Tydskland, den bekjendte Historiker Sismondi, hvis litteraire Virksomhed
                    er baaren af de samme Ideer, som den romantiske Skole i Frankrig senere kjæmpede
                    for, den tydske Digter Zacharias Werner, Skjæbnetragoediernes Opfinder, den
                    danske Digter Adam Oehlenschläger, kort sagt Samtidens første Mænd. Enhver søgte
                    til Coppet, som man et halvt Aarhundrede før var tyet til det lige i Nærheden
                    liggende Ferney. Thi her var det jo, at Voltaire ligesom Mme de Staël
                    landflygtig, bosat udenfor Frankrigs Grændse, men saa nær denne Grændse som
                    muligt, i sit Livs sidste Periode samlede hele Europa omkring sig. Det har noget
                    Tiltrækkende for Phantasien, at sammenligne den Virksomhed som udstraalede fra
                    Patriarchen i Ferney med den, der udbredte sig over Frankrig og Omverdenen fra
                    Coppet’s unge og aandfulde Herskerinde. Tiden i Ferney er i enhver Henseende den
                    straalende Periode i Voltaires Liv, fra Ferney af var det, at han som Frihedens,
                    Retfærdighedens og Tolerancens Apostel og Talsmand udførte Bedrifter saa store,
                    som de endnu aldrig vare blevne udøvede af nogen Privatmand, hvis eneste Vaaben
                    var en Pen. Her var det at han tilbragte tre Aar af sit Liv med Processen for
                    Jean Calas. Jean Calas, 68 Aar gammel, protestantisk Kjøbmand i Toulouse, hvis
                    yngste Søn var gaaet over til Katholicismen og derved bleven fremmed for sin
                    Familie, havde den Sorg, at hans ældste Søn, et letsindigt og udsvævende ungt
                    Menneske, selv tog Livet af sig. Øieblikkelig udspredte den katholske
                    Geistlighed blandt Pøbelen, at Faderen selv havde kvalt sin Søn af Had mod den
                    katholske Religion, som Sønnen sagdes den næste Dag at have villet antage. Hele
                    Familien blev lagt i Lænker, den Hængtes Lig blev udstillet og gjorde det ene
                    Mirakel efter det andet. Samtidig indtraf Tohundredeaarsdagen for
                    Bartholomæusnatten i Toulouse. I fanatisk Ophidselse dømte 13 Dommere, trods
                    alle Beviserne mod Anklagens Sandhed og uden Skygge af Bevis for Brøden,
                    Oldingen til at blive levende radbrækket. Det skete, men endnu paa Hjulet
                    forsikrede han om sin Uskyld. Alle Børnene bleve under Skin af Benaadning
                    indespærrede i et Kloster og tvungne til at antage den katholske Tro. Da skrev
                    Voltaire i Ferney sit berømte Skrift om Tolerancen og satte Himmel og Jord i
                    Bevægelse for at faae Processen revideret. Han henvendte sig til den offentlige
                    Mening i hele Europa, han tvang Statsraadet i Paris til at fordre Actstykkerne
                    indsendte fra Parlamentet i Toulouse. Man negtede det, man trak Sagen i
                    Langdrag. Endelig efter tre Aars utrættelige Kampe tvang Voltaire Sagen
                    igjennem. Dommen i Toulouse blev erklæret for falsk, den Henrettedes Ære reddet
                    og en Skadeserstatning tilstaaet Familien. Naar man vil vise Retfærdighed mod
                    Voltaire, bør man vel erindre, at det er i denne Periode at Ordet »écrasons
                    l’infâme« bliver Formelen under alle hans Breve. D’Alembert5 skriver til ham og
                    bebreider ham hans Misanthropi og den glødende Harme, der berøver ham hans
                    Sindsro og gaaer igjennem alle hans Skrifter, han forsikkrer ham, at han,
                    d’Alembert6, bevarer sit Humeur ved Hjælp af en vis Philosophi. Voltaire svarer:
                    »I 3 Aar, saalænge jeg førte Processen om Calas, er intet Smil kommet over mine
                    Læber og jeg vilde have skammet mig derover, ifald det var skeet.«</p>
                <p>I Ferney var det fremdeles at Voltaire optog hele Familien Sirven. Faderen var
                    Calvinist, Datteren var med Vold bleven kastet i et Kloster. Da hun blev
                    afsindig, løslod man hende, hvorpaa hun druknede sig i en Brønd i nogen Afstand
                    fra Faderens Hus. Sag lægges derpaa an mod Faderen, Moderen og Døtrene for Mord
                    paa den afdøde Nonne. De blive Alle dømte til Døden. Hele denne ulykkelige
                    Familie veed intet andet Asyl i Europa end Voltaires Huus. De flygte til ham;
                    Moderen døer paa Veien af Sorg. Atter her tvinger Voltaire ved den Magt, der laa
                    i hans Veltalenhed og hans Begeistring, skjøndt landflygtig, de franske Domstole
                    til at tage Sagen op paany og hele Familien blev frikjendt.</p>
                <p>43 Aar efter modtog Voltaire paa Ferney Etalonde. To unge Mennesker, de la Barre
                    og Etalonde, bleve i 1765 anklagede for at have gaaet forbi en Procession uden
                    at tage Hatten af, og denne Del af Anklagen var sand, samt for at have kastet et
                    Crucifix i Vandet, og denne Beskyldning var falsk. De la Barre og Etalonde bleve
                    begge først underkastede Tortur, derpaa blev de la Barre levende radbrækket. Han
                    besteg modig Skafottet og sagde blot: »Jeg havde ikke troet man vilde dræbe et
                    ungt Menneske for saa ringe en Ting.« Etalonde, som blev dømt til at faae sin
                    høire Haand og sin Tunge afskaaret, flygtede til Ferney, og hos Voltaire vovede
                    Ingen at røre ham.</p>
                <p>Endnu engang lykkedes det fra Ferney Voltaire at frelse et Menneskeliv. Paa en
                    falsk Anklage for Mord var et ungt Ægtepar, Montbailli, blevet dømt til Baalet.
                    Manden blev først radbrækket, saa brændt, men Konens Opbrændelse blev udsat,
                    fordi hun var frugtsommelig. I Mellemtiden erfarer Voltaire om Sagen, seer med
                    sit Lynblik dens Skjændighed, forfatter en Appel til det franske Ministerium,
                    beviser at Manden er bleven henrettet uskyldig, og frelser Konen fra Baalet.</p>
                <p>Og som han tog sig af de Anklagedes Liv, saaledes tog han sig af de Dødes Ære. En
                    af de sidste Efterretninger, som Voltaire modtog paa sin Dødsseng var den, at
                    den Proces, han havde anlagt i Anledning af Justitsmordet paa General Lally, var
                    vunden og den Dræbte frikjendt. Og i samme Periode var det, at Voltaire fik Tid
                    til fra Ferney af at virke lidenskabeligt for Livegenskabets Ophævelse i
                    Frankrig, Tid til at opdrage og udstyre Corneilles forældreløse Niece, som han
                    tog i Huset, Tid til at forvandle Ferney fra en ussel Flække til en virksom og
                    velhavende By, som de fremmede Monarchers Velvillie paa hans Anbefaling ophjalp,
                    og Tid til at skrive sin Bog om Nationernes Aand og Sæder, Commentaren over
                    Bibelen, sin historiske Fremstilling af Christendommens Oprindelse, sin
                    philosophiske Dictionær og alle de andre Hovedværker, i hvilke han forfulgte det
                    ene Maal at undergrave den christelige Dogmatik, der forekom ham Roden til al
                    Overtro, til Geistlighedens Magt og alle de Nederdrægtigheder, denne
                    foranledigede. I Ferney var det ogsaa, at han byggede Kirken med den berømte
                    Indskrift: »Deo erexit Voltaire«. Imidlertid forsømte han ei Selskabslivet. Han
                    lod i Ferney opføre et Hustheater og lod de første Skuespillere komme til sig.
                    Alt hvad Europa besad af Aand og Dygtighed søgte til ham.</p>
                <p>De seer, med hvilken Hæder Navnet Ferney straaler i Historien. Det Ry, som
                    udgaaer fra Coppet, kan vel ikke maale sig dermed, men har dog sin Storhed og
                    sin Skjønhed. Ogsaa denne Gang var det Retfærdighed, Sandhed og en
                    Frihedskjærlighed af den ædleste Art, som gik ud fra Exilet. Hele dette
                    Aarhundrede igjennem har jo hvert af de tre store Hovedlande sendt sin største
                    Forfatter i Landflygtighed; flakkede Lord Byron ikke hjemløs Europa rundt? Døde
                    Heinrich Heine ikke i Paris? Tilbragte Victor Hugo ikke 20 Aar paa Jersey?
                    Geniets Magt voxer under Forfølgelsen.</p>
                <p>Mme de Staël bar sin Del af den. Hun lærte ogsaa den Art Forladthed at kjende,
                    som følger med at være i Oppositionen. Hun har selv fortalt, hvorledes allerede
                    i Paris, en Dag da hun ventede Middagsselskab hos sig om Eftermiddagen, efter at
                    En af hendes Parti havde angrebet Regjeringen om Formiddagen, det ene Afbud
                    indfandt sig efter det andet, indtil hun sad alene med al sin Mad. Og senere i
                    Landflygtigheden, hvorledes blev hun da ikke forladt, hvilken politisk Storhed
                    vovede at besøge hende? Enhver var forhindret, saa ved en Forretning, saa ved en
                    Sygdom. »Ak«, siger hun et Sted, »hvor er jeg træt af al denne Feighed, der
                    forklæder sig som Brystsyge!« Talleyrand, hvis Navn hun i sine Velmagts Dage
                    havde faaet udslettet af de Emigreredes Liste, var altfor utaknemmelig, til at
                    han skulde have villet røre en Finger for paa en Tid, da hun var aldeles
                    fortvivlet af Hjemve, at udvirke en Tilladelse for hende til at vende tilbage
                    til Paris. Hun hadede ham ikke derfor, hun hadede Ingen, hun tilgav Alle, men
                    hun har givet et sandt og træffende Billede af ham, idet hun har skildret hans
                    Charakteer som Mme de Vernon’s i »Delphine«. Hendes dybe Melancholi giver sig
                    Luft i Slutningen af et af hendes Breve til ham: »Farvel, er De lykkelig?
                    trænger De med en saa overlegen Aand ikke undertiden ned til Grunden af Alt, det
                    vil sige til Ulykken?« Det var under Ulykken, at hendes Stoicisme faldt sammen;
                    en Jamren undslipper hende over at være bagvadsket og forfulgt, hun ønsker at
                    døe.</p>
                <p>»Af alle de Evner, jeg har modtaget af Naturen«, lader hun Corinna sige, »er
                    Evnen til at lide den eneste, jeg har udøvet helt.« Og det er Exilets
                    Sørgmodighed, med hvilken hendes Livlighed bestandig kjæmper. Paa sin Dødsseng
                    sagde hun: »Jeg har altid været den Samme, livfuld og sørgmodig, jeg har elsket
                    Gud, min Fader og Friheden.«</p>
                <p>Thi med en anden Tidsalders Frihedskjærlighed er hun frihedskjærlig som Voltaire.
                    Idet hun reagerer mod ham, fortsætter hun hans Værk. Hendes første Skrift:
                    »Litteraturen betragtet i sit Forhold til Samfundet«, som udkom Aar 1800, har
                    den Grundtanke, at den sociale Frihed nødvendigvis maatte føre til en litterair
                    Reform, og at det vilde være en Absurditet om det Samfund, i hvilket den
                    politiske Frihed var erobret, skulde besidde en af Regler lænkebunden
                    Litteratur. »Gid vi kunde finde«, udraaber hun i sin Ungdoms Hede, »et
                    philosophisk System, en Begeistring for det Gode, en kraftig og retfærdig
                    Lovgivning, der for os kunde være, hvad den christelige Religion har været for
                    Fortiden!« Skinsyg over hendes begyndende Berømmelse, agtpaagivende som Troens
                    Ridder, var Chateaubriand strax paa Spil og anmeldte hendes Bog. De andre
                    Kritikere havde spottet hendes Melancholi og blandt andet forsøgt at slaae hende
                    med Grækerne, som jo ikke vare melancholske. Chateaubriand benyttede Leiligheden
                    til at slaae et Slag for positiv Religion. »Mme de Staël«, siger han,
                    »tilskriver Philosophien hvad jeg tilskriver Religionen.« Og henvendende sig til
                    hende fortsætter han: »Deres Talent er kun halvt udviklet, Philosophien kvæler
                    det. De synes ikke at være lykkelig, men hvorledes skulde Philosophien kunde
                    raade Bod paa Sørgmodigheden i Deres7 Sjæl? kan man frugtbargjøre en Ørken med
                    en anden Ørken?« Og han udtømmer sig i lignende dumme Floskler, som tidlig røbe
                    den Frygt for at blive overstraalet af Mme de Staël, der med god Grund aldrig
                    forlod ham.</p>
                <p>»Delphine« udkom, Oppositionen blev stærkere. Tidens mest bekjendte Kritiker
                    skrev: »Intet er farligere og mere umoralsk end de Principer, som udbredes i
                    dette Værk. Glemmende de Anskuelser, i hvilke hun er opdraget, og sin Families
                    protestantiske Lærdomme, foragter Necker’s Datter Aabenbaringen, og har i dette
                    meget slette Værk, som er forfattet med megen Aand og Talent, skrevet et langt
                    Forsvar for Skilsmisse. Delphine taler om Kjærligheden som en Bacchantinde, om
                    Gud som en Kvæker, om Døden som en Grenader og om Moralen som en Sophist.« —
                    Store Ord, men de samme store Ord som Fremtiden bestandig maa høre af den
                    tandløse Fortid, hvis svære Skyts altid er ladet til Mundingen med Orthodoxiens
                    vaade Krudt og Bornerthedens Papirkugler. De dræbe ikke Værket, men kunne let
                    gjøre det af med Forfatteren. 1803 blev Mme de Staël tvungen til at forlade
                    Paris. Hun gik først til Tydskland, saa til Italien. Derefter bosatte hun sig i
                    Schweitz, hun, Pariserbarnet, som første Gang hun saa Genfersøen udbrød: »O,
                    hvor meget smukkere var ikke Rendestenen i rue du Bac!«</p>
            </div>
            <p><span class="ud">Først udkom nu</span> et Decret angaaende Pressefriheden […]
                (1872:151-161)</p>

            <p>
                <strong>></strong>
            </p>

            <div class="ind">
                <p>IX.</p>
                <p>Da den Ordre, Ved hvilken Napoleon første Gang udviste Mme de Staël af Paris, var
                    bleven overbragt hende, lod hun ham gjennem Joseph Bonaparte, der hørte til
                    hendes Venner, spørge, om hun kunde opnaae et Pas til Preussen eller om hun
                    vilde blive tilbagefordret derfra. Efter længere Tids Venten kom Bevillingen af
                    Passet, og Mme de Staël foretog sin Reise til Weimar. Hun lærte den hertugelige
                    Familie at kjende, havde lange Samtaler med Schiller om Forholdet mellem tydsk
                    og fransk Litteratur, plagede Goethe med Spørgsmaal om Livet og Døden, Gud og
                    Verden - at underholde sig livligt om uløselige Problemer, det var, siger han,
                    hendes egentlige Lidenskab -; men mest undrede hun dog ham og de andre tydske
                    Storheder ved at hun ikke alene vilde kjendes af dem, men virke, og altid talte,
                    som skulde der nu strax gribes ind, øieblikkeligt handles.</p>
                <p>Hun kom til Berlin, lærte Prinds Louis Ferdinand at kjende, blev optagen i
                    Fichtes, Jacobis, Henriette Hertz's Kredse og bortførte A. W. Schlegel som Lærer
                    for hendes Børn.</p>
                <p>Næste Aar reiste hun til Italien, studerede Oldtidsminderne, Kunsten, Folkets
                    sydlandske Sæder, indsugede med alle Porer Indtrykkene af Italiens Natur og
                    udførte derpaa i Coppet »Corinne ou l'Iitalie«.</p>
                <p>Men Længslen efter Frankrig lod hende ingen Ro. Hun nærmede sig Paris indtil den
                    Afstand af 40 Mile, det var hende foreskrevet at iagttage. Hun boede i
                    Smaabyerne, først i Auxerre, senere i Bouen, hvis Præfect, der havde vist hende
                    Velvillie, blev afsat, saa fik hun af Politiministeren Lov til at besørge
                    Udgivelsen af Corinna paa et Landsted, der laa 12 Mile fra Paris. Men neppe var
                    Corinna udgivet, før en ny Regjeringsordre udviste hende af Frankrig. Corinna
                    havde gjort den overordentligste Lykke, og Napoleon taalte ikke et Ry, i hvilket
                    han ikke havde nogen Del. Hun, hvem Napoleon havde gjort den Ære at betragte som
                    en Rival, vendte da tilbage til Coppet, og ligesom han udvidede hun uophørligt
                    sit Rige, gjennem en stedse stigende Mangfoldighed af store Ideer, dybe Følelser
                    og misundelsesværdige Venskabsforbindelser. Paa Coppet holdt hun et formeligt
                    Hof. Fra alle Lande samledes udsøgte Aander i Skare omkring hende. Man traf der
                    Statsmænd som Constant, hvem hun i sin Begeistring kalder »le premier esprit du
                    monde«, Historikere som Sismondi, Digtere som Zacharias Werner og
                    Oehlenschläger, preussiske Prindser, polske Fyrster og Fyrstinder, Blomsten af
                    Europas Fødsels- og Aandsaristokrati. Siden sit Ophold i Tydskland havde hun
                    ikke ophørt med at studere tydsk Sprog og Litteratur, men hun trængte til et nyt
                    Ophold i Landet for at kunne fremstille sine Landsmænd et alsidigt Billede af
                    den nye Verden, der havde opladt sig for hende. Hun kjendte allerede
                    Nordtydskland, nu tilbragte hun et Aar i Wien, og efter Tilbagekomsten til
                    Schweiz gav hun sig til Udarbeidelsen af sit store tre Binds Værk om Tydskland.
                    Det var færdigt i 1810. Men det gjaldt om at faae det trykt i Paris.</p>
            </div>
            <p><span class="ind">Der var udkommet</span> et Decret angaaende Pressefriheden […]
                (1877:199-201)</p>
        </div>

        <div id="hs1_0073">
            <h1>Omarbejdelse</h1>
            <h2>Om Madame de Stäel</h2>
            <p>[…] paasee Udgivelsen<span class="ud">. Hun</span> flagrede rundt […] (1872:162)</p>

            <p>
                <strong>></strong>
            </p>

            <p>[…] paasee Udgivelsen<span class="ind">, reiste til Blois, boede først paa Slottet
                    Chaumont-sur-Loire, saa paa Godset Fossé, saa endnu paa nogle andre Landsteder
                    hos Venner i Nærheden af Blois; hun</span> flagrede rundt […] (1877:201-202)</p>
        </div>

        <div id="hs1_0074">
            <h1>Omarbejdelse</h1>
            <h2>Om Madame de Stäel</h2>
            <p>[…] ikke fransk. Og <span class="ud">føler De Ironien? »Dette Lands Luft synes ikke
                    at smage Dem,« altsaa skal De bort. Det vil sige: Fordi Du har vovet at elske
                    Friheden høiere end Despotiet, selv naar Despoten er en Verdensbehersker, fordi
                    Du har fordristet Dig til paa en Tid, da Alt var Undertrykkelse, i »Corinna« at
                    skildre Geniets souveraine Uafhængighed og forviist fra Paris har ladet Dit
                    Ideal blive kronet paa Capitol, fordi Du endelig, Du, et svagt Væsen, en Kvinde,
                    har havt det dumdristige Mod paa en Tid, da Frankrigs Navn fylder Universet, da
                    dets Ørne glimte i Glorien af tusinde Seire og Nationerne ligge lænkebundne for
                    dets Fødder, paa en Tid, da den franske Nationalforfængelighed er beruset til
                    Afsindighed, at erklære dette Folk op i dets Øine, at dets aandelige Liv er
                    udtørret, at dets Poesi er ussel og at dets Philosophi er vissen, fordi Du af
                    brændende Kjærlighed til Dit Land, af glødende Iver for at løfte det op af
                    dets</span> aandelige Fornedrelse […] (1872:163-164)</p>

            <p>
                <strong>></strong>
            </p>

            <p>[…] ikke fransk. Og <span class="ind">nu dette Grusomhedens ironiske Forsøg paa at
                    anslaae galante Toner! »Det har forekommet mig som om Luften i dette Land ikke
                    var Dem tilpas - behag derfor at reise«. Det er som hørte man selve Frankrigs
                    beruste Nationalforfængelighed tale: Fordi Du har vovet at elske Friheden, selv
                    nu da vi andre ere lykkelige under Despotiet, fordi Du, medens vi ere stolte af
                    Reflexen fra Verdensherskerens Hæder, har fordristet dig til i Corinna at
                    skildre Geniets souveraine Uafhængighed, og forviist fra Paris har ladet dit
                    Ideal blive kronet paa Capitol, fordi Du endelig, Du et svagt Væsen, en Kvinde,
                    paa en Tid da Frankrigs Ørne glimte i Glorien af tusinde Seire og Nationerne
                    ligge lænkebundne for vore Fødder, har havt den Frækhed paany at minde os om at
                    vort aandelige Liv er ved at udtørres og med ufattelig Iver for at løfte os op
                    af vor saakaldte</span> aandelige Fornedrelse […] (1877:203-204)</p>
        </div>

        <div id="hs1_0075">
            <h1>Omarbejdelse</h1>
            <h2>Om Madame de Stäel</h2>
            <p>[…] Kunst ere Mønstre<span class="ud">, som stille Udviklingen nyere og ædlere
                    Formaal end dem, der indeholdes i den dumme Selvforgudelse og den aandelige
                    Dovenskab,</span> derfor skal Du stemples […] (1872:164)</p>

            <p>
                <strong>></strong>
            </p>

            <p>[…] Kunst ere Mønstre <span class="ind">-</span> derfor skal Du stemples […]
                (1877:204)</p>
            <!-- tåbeligt; det bliver til et skilletegn! burde bare være en udeladelse.! -->
        </div>

        <div id="hs1_0076">
            <h1>Omarbejdelse</h1>
            <h2>Om Madame de Stäel</h2>
            <p><span class="ud">Hun flygtede. Hun kom til sit Gods ved Génève, men man troe blot
                    ikke, at hun her var fri. Præfecten i Génève betydede hende, at det var hende
                    forbudt at fjerne sig længere fra Génève end i en Omkreds af 4 franske Mile. Og
                    saa godt blev der passet paa hende, at, da hun engang forglemte Ordren, blev hun
                    øieblikkelig indhentet og ført tilbage af Gensd’armer. Men var hun ellers en
                    Fange, paa Coppet var hun</span> en Dronning. Vi have […] (1872:164-165)</p>

            <p>
                <strong>></strong>
            </p>
            <div class="ind">
                <p>Departementets Præfect kom til hende for at forlange Manuscriptet til Bogen
                    udleveret. Det lykkedes at redde det ved at give ham en daarlig Kladde. Men
                    Sorgen for Værket var endda i dette Øieblik den ringeste. Det havde været Mme de
                    Staëls Haab at kunne indskibe sig til England; men i Efterskriften til
                    Politiministerens Brev blev netop for at hindre dette alle de nordfranske Havne
                    hende forbudte. En Tid lang tumlede hun med den Tanke at gaae ombord paa et
                    fransk Skib, der reiste til Amerika, da der saa var en Mulighed for at Skibet
                    paa Veien kunde blive taget af Englænderne. Men denne Plan var dog for
                    eventyrlig og hun tyede overvældet og sorgfuld paany til Coppet.</p>
                <p>Her ventede nye Forfølgelser af de forskjelligste Arter hende. Den første Ordre,
                    som Genferpræfecten modtog, var den at betyde hendes to Sønner, at det var ogsaa
                    dem forbudt nogensinde at vende tilbage til Frankrig, og det blot fordi de havde
                    gjort et frugtesløst Forsøg paa at opnaae en Audients hos Napoleon til Bedste
                    for deres Moder. Faa Dage efter modtog Mme de Staël et Brev fra Præfecten, i
                    hvilket denne i Politiministerens Navn afkrævede hende Correcturerne paa Bogen
                    »Om Tydskland«, da man gjennem Spioner havde erfaret at en Correctur maatte være
                    i Behold og det ikke var Meningen at nøies med den halve Forholdsregel at
                    ødelægge det allerede Trykte, men at tilintetgjøre Arbeidet sporløst for at
                    umuliggjøre enhver senere Trykning. Forfatterinden svarede, at hin Correctur
                    allerede var sendt til Udlandet, men at hun gjerne vilde forpligte sig til ikke
                    mere at lade Noget trykke paa det europæiske Fastland. »Jeg havde, tilføier hun
                    i sin Bog »Dix années d'exil«, ingen stor Fortjeneste af at love det, da
                    naturligvis ingen Regjering paa Fastlandet vilde lade en Bog, som var forbudt af
                    Keiseren, udkomme i sit Land.« Kort derefter blev Præfecten i Genève, Barante,
                    Faderen til den bekjendte Litterærhistoriker, afsat, fordi man fandt, at han var
                    gaaet for lemfældigt tilværks mod Mme de Staël. Hendes Søn blev syg, og hun
                    ledsagede ham efter Lægernes Raad til Badet Aix i Savoien, der vel laa en Snes
                    Mil fra Coppet. Neppe var hun ankommen dertil før hun blev indhentet af et Ilbud
                    fra Præfecten i Mont-Blanc-Departementet, der ikke blot forbød hende under
                    nogetsomhelst Paaskud at besøge Nabolandene, men endog at reise i selve Schweiz
                    og overhovedet nogensinde at fjerne sig mere end 2 Mile fra Coppet. Og ikke nok
                    med, at man forvandlede hendes Ophold paa sit Gods til en Fængsling, man sørgede
                    ogsaa for, at hun skulde komme til at lide ikke blot under Frihedstabet, men
                    under Fængsellivets pinligste Kval: Ensomheden, dobbelt pinlig for en saa
                    afgjort selskabelig Natur. Schlegel, som i 8 Aar havde boet i hendes Hus som
                    Børnenes Opdrager, fik Befaling til at forlade Coppet, under det taabelige
                    Paaskud, at han indtog hende mod Prankrig, og paa Spørgsmaalet hvorledes? lød
                    Svaret: at han havde forfattet en Sammenligning mellem Euripides's og Racines
                    »Fædra« og foretrukket den første. Montmorency blev landsforvist for at have
                    tilbragt nogle Dage paa Coppet; Madame Récamier, hvem det ikke lykkedes Mme de
                    Staël i rette Tid at give Underretning om den Straf, der var sat paa selv nok
                    saa kort et Besøg hos Corinnas Forfatterinde, blev det forbudt at vende tilbage
                    til Frankrig, fordi hun paa Gjennemreise gjennem Schweiz havde villet opmuntre
                    sin Veninde ved en Samtale; ja en 78aarig Olding St.-Priest, hendes Faders gamle
                    Collega som Minister, blev exileret for en enkelt Høflighedsvisit paa
                    Coppet.</p>
                <p>Den Forladthed som følger med at være i Opposition mod en overmægtig Kraft, var
                    hende ikke ny. Allerede længe havde ingen Mand af Rang eller Ry, ingen politisk
                    Storhed, der ønskede at staae sig godt med Regjeringen, vovet at besøge hende
                    paa Coppet. Enhver var forhindret, saa ved Forretninger, saa ved Sygdom. »O,
                    sagde hun dengang, hvor jeg dog er træt af al denne Feighed, der forklæder sig
                    som Brystsyge.« Men nu var til Sorgen over at see sig forraadt af saa mange
                    fordums Venner kommet den, at see enhver af sine virkelige Venner straffet med
                    Landsforvisning for den ringeste Ytring, af Velvillie mod hende, den Kval at see
                    sig selv, en Exilets Orestes, som hun kalder sig, udbrede Ulykke om sig som en
                    Smitte.</p>
                <p>Det stod i hendes egen Magt selv nu, efter saa mange Aars Forfølgelser,
                    Fangenskab og Forvisning at erhverve sig Frihed og Tilladelse til at gjenoptage
                    sin litterære Virksomhed; man lod hende underhaanden vide, at et nok saa svagt
                    Omslag i Anskuelse eller Holdning vilde skaffe hende Ret til at vende tilbage
                    til Frankrig; men hun vilde ikke kjøbe sin Frihed for denne Pris, og da man een
                    Gang i bestemtere Udtryk sagde: »Sig blot, skriv blot et lille Ord om Kongen af
                    Rom, og alle Hovedstæder ville aabne sig for Dem« svarede hun kun: »Jeg ønsker
                    ham en god Amme.«</p>
                <p>Isoleret og indespærret besluttede hun at gjøre Alt for at undslippe fra Coppet.
                    Hun vilde reise til Amerika, men det var umuligt uden Pas og hvorledes skulde
                    hun faae et Pas? Hun frygtede desuden at blive fængslet paa Veien til den Havn,
                    hun vilde begive sig til, under Paaskud af, at hun vilde reise til England, paa
                    hvilket der var sat Fængselsstraf. Og hun vidste vel, at naar det første
                    Øiebliks Skandale var overstaaet, vilde Regjeringen roligt kunne lade hende
                    smægte i Fængslet; hun vilde hurtigt være fuldstændig glemt. Hun tænkte sig
                    Muligheden af at reise til Sverig gjennem Rusland, da hele Nordtydskland var i
                    Franskmændenes Vold. Hun haabede at kunne flygte gjennem Tyrol uden at blive
                    udleveret af Østerrig. Men et Pas til Rusland maatte faaes fra St. Petersborg;
                    skrev hun fra Coppet dertil om Pas, frygtede hun for at blive angivet til den
                    franske Gesandt i Rusland; hun maatte da see først at komme til Wien for derfra
                    at udvirke et Pas. I et halvt Aar sad hun bøiet over Europas Kort, studerende
                    det for at finde en Vei til Flugt med samme Lidenskab, hvormed Napoleon
                    betragtede det for at undersøge ad hvilke Veie Verdenskeiserdømmet skulde
                    erobres. Da en sidste Ansøgning om Pas til Amerika efter en Maaneds Venten var
                    bleven besvaret med Afslag, skjøndt Ansøgningen havde indeholdt et Løfte om at
                    Mme de Staël, hvis den bevilligedes, til Gjengjæld vilde forpligte sig til
                    absolut Intet at lade trykke nogensteds, besluttede den svage og modige Kvinde
                    et afgjørende Flugtforsøg. En Dag i 1812 kjørte hun med sin Datter uden en
                    eneste Kuffert eller Pakke i Vognen og med en Vifte i Haanden ud af Coppet, kom
                    lykkeligt til Wien og skrev til St. Petersborg om russisk Pas. Saa ængstelig var
                    imidlertid den østerrigske Regjering for ikke at udsætte sig for Ubehageligheder
                    af den franske, at hun paa Galiciens Grændse blev holdt tilbage, gjennem hele
                    østerrigsk Polen blev fulgt af Spioner, ja endog da hun paa Reisen en enkelt Dag
                    gjorde Holdt for at besøge Prinds Lubomirskis Familie, blev fulgt saa nær af en
                    østerrigsk Politibetjent, at Fyrsten nødtes til at give denne Plads ved sit Bord
                    og Mme de Staëls Søn kun ved Trudsler kunde forhindre ham fra at tage Ophold i
                    hendes Sovekammer om Natten. Først da hun var kommen over den russiske Grændse
                    aandede hun atter frit. Men denne Følelse af Frihed varede kun kort. Neppe havde
                    hun naaet Moskwa, før Rygtet om at de franske Hære nærmede sig Byen, paany tvang
                    hende til Flugt, og det var først i St. Petersborg at hun kunde betragte sig som
                    udenfor Fare.</p>
                <p>Aaret før sin Afreise fra Coppet havde hun indgaaet et hemmeligt Ægteskab; 45 Aar
                    gammel havde hun ægtet en ung 23aarig fransk Officier, Albert de Rocca, der som
                    haardtsaaret og af Blodtab udtømt Invalid var kommen til Schweiz. Mme de Staël
                    viste ham en Medlidenhed, der i den unge Syges Sind fremkaldte heftig
                    Kjærlighed, og denne førte til en hemmelig Forening. Med Rocca var Mme de Staël
                    truffet sammen paa den russiske Grændse.</p>
                <p>Det var hendes Plan at reise til Konstantinopel og Grækenland for at faae de
                    rette Localfarver til et Digt »Richard Løvehjerte« som foresvævede hende og som
                    Byrons Optræden synes at have givet hende Ideen til; det skulde, sagde hun,
                    blive en Lara, hvori Byrons ikke skulde være til at gjenkjende. Men Frygten for
                    at hendes unge Datter og Rocca ikke skulde kunne udholde Reisens Strabadser
                    bevægede hende til at tye til Stockholm. Der fornyede hun sit Venskab med
                    Bernadotte, der traf hun Schlegel, hvem Bernadotte havde adlet og udnævnt til
                    sin Privatsekretær. Gjennem Schlegel gjorde Carl Johan ogsaa Constants
                    Bekjendtskab, søgte - iøvrigt uden Held — at vinde ham for sine ærgjerrige
                    Planer med Hensyn til den franske Trone og udnævnte ham foreløbig til Ridder af
                    Nordstjernen. Mme de Staël var mindre skeptisk overfor Bernadottes Charakter end
                    Constant; hun omtaler ham altid med Varme; det fælles Had til Napoleon var vel
                    her et forenende Element. Dette Had forstummede dog hos hende fra det Øieblik
                    af, da de allierede Hære rykkede imod Frankrig; hun jamrer over at være nødsaget
                    til at ønske Napoleon Held, men hun kan ikke mere skille hans Sag fra Frankrigs.
                    Mere charakterfast end Constant afslog hun i de 100 Dage de Tilnærmelsesforsøg,
                    Napoleon gjorde overfor hende. Hun oplevede hans endelige Fald; hun saa med Sorg
                    Bourbonerne vende tilbage som værre Frihedsfjender end Despoten, de fulgte; hun
                    samledes endnu engang med Constant i Paris i Aaret 1816 og udaandede der Aaret
                    efter.</p>
                <p>Dette korte Resumé af den store Kvindes Levnet og Livskamp i hendes modnere
                    Periode er et tilstrækkeligt Grundlag til at supplere Forestillingen om hendes
                    Charakter som Menneske og Skribent. Medfødt Hjertelighed og medfødt Vid vare
                    hendes oprindelige Gaver; en Hjertelighed, der steg til den høieste Begeistring,
                    og et Vid, der udviklede sig til Geni.</p>
                <p>Hun havde nogle af det 18de Aarhundredes Talenteiendommeligheder i meget høi
                    Grad: det stærke Hang til Selskabelighed, den overveiende Tilbøielighed og Evne
                    til Conversation. Medens George Sand, det indeværende Aarhundredes store
                    Forfatterinde, var sluttet og stum i Selskab med andre og kun aabnede sin
                    Personligheds Kilder, naar hun skrev, var Mme de Staël en Art Improvisatrice i
                    Samtalen, begavet med den høieste Livfuldhed. Hendes Evne var den at
                    elektrisere, hendes Ord skjød sig som Lysstrømme hen over Gjenstanden, hvorom
                    hun talte. Alle Mennesker, som have kjendt hende personlig, have udtalt, at
                    hendes Skrifter vare Intet i Sammenligning med hendes Conversation. En af hendes
                    Kritikere ender en Anmeldelse saaledes; »Naar man hører hende, er det umuligt
                    ikke at bifalde hende; hvis hun havde sagt dette og ikke skrevet det, havde jeg
                    aldrig kunnet kritisere hende« og en stor Dame sagde om hende i Spøg: »Hvis jeg
                    var Dronning, vilde jeg befale Mme de Staël altid at tale til mig.« De utallige
                    mundtlige Udsagn, der ere opbevarede af hende, give selv med deres døde Sort paa
                    en Forestilling om det Originale og Overraskende i hendes Maade at tale paa. En
                    Dag, da hun talte om det Unaturlige i de Ægteskaber, som stiftes af Forældrene,
                    i Modsætning til det ene Rette at lade den unge Pige vælge frit, udbrød hun
                    leende: Jeg vilde tvinge min Datter til at indgaae et Inclinationsparti. En Dag
                    da en af Napoleons tjenstvillige Aander meddelte hende, at Keiseren vilde
                    udbetale hende de to Millioner, hendes Fader havde deponeret i den franske Bank,
                    ifald han var sikker paa, at hun holdt af ham, svarede hun: »Jeg vidste nok, at
                    man behøvede en Livsattest for at hæve sine Penge, men ikke at der udfordredes
                    en Kjærlighedserklæring.«</p>
                <p>Men bag denne Aandsnærværelse i Øieblikket og denne Evne til med Lethed at forme
                    og udvortesgjøre, som en selskabelig Tidsalder udvikler, bag denne
                    Salonfærdighed laa alt det Inderlige, Personlige, Sjælfulde, som det 19de
                    Aarhundrede vurderer saa høit. Den beundrede Borgfrue paa Coppet, den feirede og
                    indtagende Salondame var en Natur. Misforholdet til Moderen havde, som alt
                    berørt, tidligt avlet Tro paa Menneskenaturen og Kjærlighed til den i hendes
                    Sind. En Pligt, der ikke veiledte Naturen men bekjæmpede den, var hende en Gru,
                    Allerede i sit Skrift om »Lidenskabernes Indflydelse« stiller hun Lidenskaberne
                    i Forhold ikke til Begrebet Pligt men til Begrebet Lykke, og undersøger den
                    høiere eller ringere Grad, i hvilken de gjøre Indgreb i vor Lykke. Igjennem
                    Corinna som Organ siger hun: »Intet er saa let som at paatage sig en høist
                    moralsk Mine, medens man fordømmer alt Ædelt og Stort. Pligtideen … kan gjøres
                    til et Angrebsvaaben, som de Middelmaadigheder, der ere selvtilfredse i deres
                    Middelmaadighed og Bornerthed, bruge til at paabyde Talentet Taushed og skille
                    sig af med Begeistringen, Geniet, kort sagt alle deres Fjender.« Og den
                    Naturgrund i hende selv, som hun byggede paa, var en ægte kvindelig. Det Ideal,
                    der foresvævede denne geniale og til en vis Grad ærgjerrige Kvinde var et rent
                    personligt, rent idyllisk: Lykken i Kjærligheden; den er det, som begge hendes
                    store Digtninge «Delphine» og »Corinna« dreie sig om. Usandsynligheden af at
                    finde den i Ægteskabet, som det moderne Samfund har ordnet dette, Umuligheden af
                    at finde den udenfor det, ere faste Grundtanker, og den Kamp som hos hende
                    stadig forekommer mellem den huslige Lykke og den ædle Ærgjærrighed eller den
                    frie Lidenskab, er egentlig kun Udtrykket for en lang Elegi; hverken Geniet
                    eller Lidenskaben lade sig forene med den huslige Lykke, som er hendes Hjertes
                    evige Attraa. Og hvad Geniet og dets Ledsager: Hæderen angaaer, da er dets Bane
                    for hende kun et Nødværge, som forsøges af Kvinden, naar hun er bleven ramt til
                    Døden i alle sine Forhaabninger og Drømme. For Mme de Staél er <em>Hjertet</em>
                    Alt; selv Berømmelsen var hende kun et Middel til at erobre Hjerter. Corinna
                    siger: »Idet jeg søgte Hæder, har jeg altid haabet, at den vilde bringe Folk til
                    at holde af mig«, og hun selv udbryder: »Lad os ikke unde vore uretfærdige
                    Fjender den Triumf at have nedslaaet vore Evner. De reducere Den til at søge Ry,
                    der saa gjerne havde nøiedes med Følelserne.« Det er dette Hjertelige, man kunde
                    sige Moderlige i hendes Aandsretning, der giver den Tidsalderens Melancholi, som
                    ogsaa gjenfindes hos hende, et særegent Præg. Den er ikke blot den
                    almenmenneskelige, den, som beroer paa, at to Mennesker, der elske hinanden,
                    altid med fuld Vished kunne sige til hinanden: Enten vil jeg opleve den Dag, da
                    Du ligger som et Lig eller Du den Dag, da jeg ligger som et Lig. Det er endnu
                    mindre den samme egoistiske Melanclioli, der kommer igjen hos saa mange af
                    Tidens mandlige Skribenter, Det er en Melanclioli som har sin Grund i
                    Revolutionstidens Lighedsideer og Frihedsforsætter, det er den reformatoriske
                    Begeistrings Vemod. Hun var fra sin Ungdom, af en saa sværmerisk Tilhængerinde
                    af Ligheden, at hun ogsaa i Henseende til Evner ansaa Menneskene for væsentlig
                    lige og kun troede paa en yderst ringe Forskjel mellem Geniet og det almindelige
                    Menneske. Hun havde fra den Tid, da hun sad paa sin Faders Knæ, næret den
                    fasteste Tillid til Frihedens Magt til at lyksaliggjøre Menneskene og fremkalde
                    det Bedste hos dem, og hun fastholdt hin Tro og denne Tillid selv da hun under
                    Septemberdagene maatte flye for den Terrorisme, til hvilken Ligheden havde
                    forvandlet sig, og da hun under Consulatet blev landsforvist af det Dictatur,
                    som Friheden var udmundet i. Men det er intet Under, at et Slør at Vemod og
                    Melancholi tidligt udbredte sig over hendes livlige Sind. Til Talleyrand, hvis
                    Navn hun i sine Velmagtsdage havde faaet slettet af Proscriptionslisten, men som
                    var for utaknemmelig til senere at forsøge paa at gjøre Gjengjæld mod hende,
                    skriver hun i Slutningen af et Brev: »Farvel, er De lykkelig? trænger De med en
                    saa overlegen Aand ikke undertiden ned til Grunden af Alt, det vil sige til
                    Ulykken« og i Corinna lader hun Heltinden sige, hvad hun selv ofte sagde: »Af
                    alle de Evner, jeg har modtaget af Naturen er Evnen til at lide den eneste, jeg
                    har udøvet helt.«</p>
                <p>Hun arbeidede sig imidlertid, aandeligt sund som hun var, i Aarenes Løb ud deraf.
                    En kvindelig Slægtning af hende, der har kjendt hende nøie, skriver herom:
                    »Maaskee var der en Tid, da Livet, Døden, Melancholien, den lidenskabelig
                    Selvopofrelse spillede en altfor stor Rolle i hendes Samtaler. Men da disse
                    Udtryk som en Smitte udbredte sig i hele hendes Kreds, ja endog var nærved at
                    blive Talemaader blandt Tyendet, fik hun en dødelig Lede ved dem.»*) [*) Mme
                    Necker de Saussure: Notice sur le caractère et les écrits de Mme de Staël. S.
                    348.] Hun formaaede at gjennemløbe det Aandsstadium, paa hvilket saa mange af
                    hendes franske Samtidige bleve staaende.</p>
                <p>Og dette var overhovedet et Charaktertræk hos hende; hun udviklede sig kritisk i
                    det 19de Aarhundredes Aand og Retning. Hun var fra først af et rent Pariserbarn
                    uden nogen levende Sands for Naturskjønhed, Da man efter hendes første Flugt fra
                    Paris første Gang viste hende Genfersøen, udbrød hun i sin Hjemvee: »O hvor
                    meget smukkere var ikke Rendestenen i Rue du Bac!» Og ikke mange Aar efter
                    skildrede hun med de varmeste Farver i Corinna Italiens Natur. Hun var fra først
                    af helt forelsket i Paris, der for hende repræsenterede Frankrig, som
                    repræsenterede Civilisationen. Og det blev hende, der før nogen Anden aabnede
                    Franskmændenes Øine for de andre europæiske Folkeslags Eiendommeligheder og
                    Fortrin. Thi hun besad den egentlige kritiske Begavelse, den: uafbrudt at udvide
                    sin Aand, forøge sin Modtagelighed, tilintetgjøre sine Fordomme i Væxten og
                    saaledes stadig holde sig redebon til at forstaae.</p>
            </div>
            <p><span class="ind">Deri laa den Tiltrækning hun udøvede, deri laa det at hun, skjøndt
                    forfulgt og landflygtig, paa Coppet herskede og virkede som</span> en Dronning.
                Vi have […] (1877:204-217)</p>
        </div>

        <div id="hs1_0077">
            <h1>Omarbejdelse</h1>
            <h2>Om Madame de Stäel og Voltaire</h2>
            <p>[…] som Skee, Kniv og Gaffel.«</p>
            <div class="ud">
                <p>De seer hvorledes denne lille Haand følte sig skabt til Scepteret. Og hun var
                    stolt som en Dronning. Da efter saa mange Aars Forfølgelser, Fangenskab og
                    Forvisning tjenstvillige Aander nærmede sig hende og underhaanden lod hende
                    vide, at et nok saa svagt Omslag i Anskuelse eller Overbevisning vilde skaffe
                    hende Tilladelse til at vende tilbage til Frankrig, og da man i bestemtere Form
                    sagde: »Skriv blot, sig blot et lille Ord om Kongen af Rom, og alle Hovedstæder
                    ville blive aabnede for Dem,« svarede hun: »Jeg ønsker ham en god Amme.«</p>
            </div>
            <p><span class="ud">Og dog var hun dengang nærved at bukke under. Ikke nok med, at hun
                    havde Sorgen over selv at være forviist eller over at være forraadt af saamange
                    fordums Venner, hun havde den Kval at see enhver af hendes virkelige Venner, der
                    vovede at besøge hende, straffet derfor med Landsforvisning og saaledes den, at
                    see sig selv, en Exilets Orest, som hun kalder sig, udbrede Ulykke som en
                    Smitte. Visselig</span> maa da Borgfruen paa Coppet […] (1872:166)</p>

            <p>
                <strong>></strong>
            </p>

            <p>[…] som Skee, Kniv og Gaffel.«</p>
            <div class="ind">
                <p>Enhver søgte til Coppet, som man et halvt Aarhundrede før havde tyet til det lige
                    i Nærheden liggende Ferney. Thi her var det jo, at Voltaire ligesom Mme de Staël
                    landflygtig, bosat udenfor Frankrigs Grændse, men saa nær denne Grændse som
                    muligt, i sit Livs sidste Periode samlede hele Europa omkring sig. Det har noget
                    Tiltrækkende for Fantasien at sammenligne den Virksomhed, som udstraalede fra
                    Oldingen i Ferney med den, der udgik fra Coppets aandfulde Eierinde. Tiden i
                    Ferney er i enhver Henseende den straalende Periode i Voltaires Liv; fra Ferney
                    af var det, at han som Tolerancens og Retfærdighedens Apostel udførte Bedrifter
                    saa store, som de endnu aldrig vare blevne udøvede af nogen Privatmand, hvis
                    eneste Vaaben var en Pen.</p>
                <p>Her var det at han tilbragte tre Aar af sit Liv med Processen for Jean Calas.
                    Denne, en 68 Aar gammel, protestantisk Kjøbmand i Toulouse, hvis yngste Søn var
                    gaaet over til Katliolicismen og derved bleven fremmed for sin Familie, havde
                    tilmed havt den Sorg, at hans ældste Søn, et letsindigt og udsvævende ungt
                    Menneske, selv tog Livet af sig. Øieblikkelig udspredte den katholske
                    Geistlighed blandt Pøbelen, at Faderen selv havde kvalt sin Søn af Had mod den
                    katholske Religion, som Sønnen sagdes den næste Dag at have villet antage. Hele
                    Familien blev lagt i Lænker, den Hængtes Lig blev udstillet og gjorde det ene
                    Mirakel efter det andet. Samtidigt indtraf Tohundredeaarsdagen for
                    Bartholomæusnatten i Toulouse. I fanatisk Ophidselse dømte 13 Dommere, trods
                    alle Beviserne mod Anklagens Sandhed og uden Skygge af Bevis for Brøden,
                    Oldingen til at blive levende radbrækket. Det skete, men endnu paa Hjulet
                    forsikrede han om sin Uskyld. Alle Børnene bleve under Skin af Benaadning
                    indespærrede i et Kloster og tvungne til at antage den katholske Tro. Da skrev
                    Voltaire i Ferney sit berømte Skrift om Tolerancen og satte Himmel og Jord i
                    Bevægelse for at faae Processen revideret. Han henvendte sig til den offentlige
                    Mening i hele Europa, han tvang Statsraadet i Paris til at fordre Actstykkerne
                    indsendte fra Parlamentet i Toulouse. Man negtede det, man trak Sagen i
                    Langdrag. Endelig efter tre Aars utrættelige Kampe tvang Voltaire Sagen
                    igjennem. Dommen i Toulouse blev erklæret for falsk, den Henrettedes Ære reddet
                    og en Skadeserstatning tilstaaet Familien. Naar man vil vise Retfærdighed mod
                    Voltaire, bør man vel erindre, at det er i denne Periode at Ordet »Écrasons
                    l'infâme« bliver Formelen under alle hans Breve.</p>
                <p>I Ferney var det fremdeles at Voltaire optog Familien Sirven. Faderen var
                    Calvinist, Datteren var med Vold bleven kastet i et Kloster. Da hun blev
                    afsindig, løslod man hende, hvorpaa hun druknede sig i en Brønd i nogen Afstand
                    fra Faderens Hus. Sag lægges derpaa an mod Faderen, Moderen og Døtrene for Mord
                    paa den afdøde Nonne. De blive Alle dømte til Døden. Hele denne ulykkelige
                    Familie veed intet andet Asyl i Europa end Voltaires Hus. De flygte til ham;
                    Moderen døer paa Veien af Sorg. Atter her tvinger Voltaire ved den Magt, der laa
                    i hans Veltalenhed og hans Begeistring, skjøndt landflygtig, de franske Domstole
                    til at tage Sagen op paany og hele Familien blev frikjendt.</p>
                <p>Tre Aar efter modtog Voltaire paa Ferney Etalonde. To unge Mennesker, de la Barre
                    og Etalonde, bleve i 1765 anklagede for at have gaaet forbi en Procession uden
                    at tage Hatten af, og denne Del af Anklagen var sand, samt for at have kastet et
                    Crucifix i Vandet, og denne Beskyldning var falsk. De la Barre og Etalonde bleve
                    begge først underkastede Tortur, derpaa blev de la Barre levende radbrækket. Han
                    besteg modig Skafottet og sagde blot: »Jeg havde ikke troet at man vilde dræbe
                    et ungt Menneske for saa ringe en Ting.« Etalonde, som blev dømt til at faae sin
                    høire Haand og sin Tunge afskaaret, flygtede til Ferney, og hos Voltaire vovede
                    Ingen at røre ham.</p>
                <p>Engang endnu lykkedes det fra Ferney Voltaire at frelse et Menneskeliv. Paa en
                    falsk Anklage for Mord var et ungt Ægtepar, Montbailli, blevet dømt til Baalet.
                    Manden blev først radbrækket, saa brændt, men Konens Opbrændelse blev udsat,
                    fordi hun var frugtsommelig. I Mellemtiden erfarer Voltaire om Sagen, seer med
                    sit Lynblik dens Skjændighed, forfatter en Appel til det franske Ministerium,
                    beviser at Manden er bleven henrettet uskyldig, og frelser Konen fra Baalet.</p>
                <p>Og som han tog sig af de Anklagedes Liv, saaledes tog han sig af de Dødes Ære. En
                    af de sidste Efterretninger, som Voltaire modtog paa sin Dødsseng var den, at
                    den Proces, han havde anlagt i Anledning af Justitsmordet paa General Lally, var
                    vunden og den Dræbte frikjendt. Og i samme Periode var det at Voltaire fik Tid
                    til at forvandle Ferney fra en ussel Flække til en virksom og velhavende By, til
                    at virke lidenskabeligt for Livegenskabets Ophævelse i Frankrig og til at skrive
                    en hel Række af sine Hovedværker, i hvilke han forfulgte det ene Maal at
                    undergrave den christelige Dogmatik, der forekom ham Roden til Geistlighedens
                    Magt og alle de Afskyeligheder, denne foranledigede. Imidlertid forsømte han
                    ikke Selskabslivet. Han lod opføre et Hustheater og lod de første Skuespillere
                    komme til sig. Alt hvad Europa besad af Aand og Dygtighed opsøgte ham i
                    Ferney.</p>
                <p>Det Ry, som udgaaer fra Coppet kan vel ikke maale sig med Ferney's; men det har
                    dog sin Storhed og Skjønhed. Ogsaa for Coppets Vedkommende var det Tørst efter
                    Retfærdighed, Sandheds- og Frihedskjærlighed, der gik ud fra Exilet. Hele dette
                    Aarhundrede igjennem har jo ogsaa hvert af de tre store Hovedlande sendt sin
                    største Forfatter i Landflygtighed, England Lord Byron, Tydskland Heinrich
                    Heine, Frankrig Victor Hugo og ingen af disse Aander tabte i litterær
                    Indflydelse derved.</p>
            </div>
            <p><span class="ind">Men med dette Aarhundredes Begyndelse var den Tid forbi, da
                    Skribenterne udgjorde en Stormagt. Selv et Geni af Voltaires Rang vilde neppe i
                    dette Aarhundrede have udøvet en udvortes paaviselig Indflydelse som hans, og
                    Mme de Staël var i ethvert Tilfælde langt fra ikke hans Lige i Genialitet. Men
                    hendes Opgave var desuden af helt forskjellig Art. Den udvortes Kirkemagt var
                    foreløbig brudt, og hendes Aandsletning var altfor religiøs til at hun skulde
                    kunne slaae ind paa Voltaires forladte Baner. Det politiske Despoti var saa
                    mægtigt, at det ikke at nævne den franske Keisers Navn i en Bog om Tydskland,
                    ansaaes for en Demonstration og straffedes som saadan. Men der var en Gjerning,
                    som ikke var gjort ved Revolutionens udvortes Omvæltninger og som ikke kunde
                    forbydes af Keiserdømmets Forordninger, det var den at underminere de Bjerge af
                    religiøse, moralske, sociale, nationale, kunstneriske Fordomme, som tyngede paa
                    Europa med endnu stærkere Tryk end Napoleons Verdensmonarchi, og som ene havde
                    gjort det muligt. I mange af disse Fordomme, især de kunstneriske og de
                    nationale havde selv Voltaire været hildet. Mod dem alle aabnede Mme de Staël en
                    Krig fra Coppet, iøvrigt forsømte hun ligesom Voltaire ikke derfor
                    Selskabslivet, havde ligeledes sit eget Theater, skrev selv Stykker for det og
                    spillede dem selv. Sikkert</span> maa da Borgfruen paa Coppet […]
                (1877:218-223)</p>
        </div>

        <div id="hs1_0078">
            <h1>Omarbejdelse</h1>
            <h2>Om Madame de Stäel og Rousseau</h2>
            <p>
                <span class="ud">XIII.</span>
            </p>
            <p><span class="ud">Mme de Staël begynder sin Forfattervirksomhed med en Række
                    enthousiastiske Breve over Jean-Jacques, skrevne med den samme datterlige
                    Lidenskab for Rousseau, som hun hele sit Liv igjennem nærede for sin Fader. De
                    seer, hvorledes hun selv fører sin aandelige Herkomst tilbage til den samme
                    store Mand, hvis Indflydelse vi have eftersporet paa saamange store Aander. Kort
                    efter fremstiller hun i sin Bog, »Essay sur les fictions«,</span> sin Poetik.
                Denne Poetik […] (1872:167)</p>

            <p>
                <strong>></strong>
            </p>

            <p>
                <span class="ind">X.</span>
            </p>
            <p><span class="ind">I sin Bog »Essay sur les fictions« gjør Mme de Staël det første
                    Forsøg paa at fremstille</span> sin Poetik. Denne Poetik […] (1877:224)</p>
        </div>

        <div id="hs1_0079">
            <h1>Omarbejdelse</h1>
            <h2>Om Madame de Stäels <em>Corinne ou l'Italie</em>, 1807, og Elisabeth Browning</h2>
            <p>[…] halvt italiensk. <span class="ud">Corinna er i Digtekunstens Verden ligesom et
                    Forbillede for hvad Elisabeth Browning blev i den virkelige Verden. Da jeg en
                    Dag i Florents standsede foran et Hus, hvorpaa der staaer den Indskrift paa
                    Italiensk: »</span>Her boede Elisabeth […] (1872:172)</p>

            <p>
                <strong>></strong>
            </p>

            <p>[…] halvt italiensk. <span class="ind">Man mindes Corinna, naar man paa det Hus i
                    Florents, hvor Mrs. Browning boede, læser den italienske Indskrift:</span> Her
                boede Elisabeth […] (1877:229)</p>
        </div>

        <div id="hs1_0080">
            <h1>Omarbejdelse</h1>
            <h2>Om Madame de Stäels <em>Corinne ou l'Italie</em>, 1807</h2>
            <p>[…] England og Italien<span class="ud">« da bragte Forfatterinden af »Aurora Leigh«
                    mig til at tænke paa Corinna.</span></p>
            <p><span class="ud">Corinnas Liv gaaer hen under den dobbelte Inspiration af Geniet og
                    af Kjærligheden. Men fra det Øieblik af, da Lidenskaben griber hende med sin
                    Glenteklo, nytter Geniet hende Intet, og hun bliver Lidenskabens værgeløse
                    Bytte. Hun elsker en ung Englænder, Oswald Lord Nelvil, en gjennemført Type paa
                    alle Nordens Fordomme og Dyder. Han elsker hende igjen. Men han finder ikke i
                    Corinna den svage, frygtsomme Kvinde, der tvivler om Alt undtagen om sine
                    Pligter og sine Følelser, som han i England, hvor de huslige Dyder udgjøre
                    Kvindernes Hæder og Lykke, fordrede af sin Brud. Han siger som Thomas Walpole:
                    »Hvad skulde man gjøre med saadan En i et Hus!« Forøvrigt har han alle Dyder,
                    den mest glimrende Uforfærdethed og den ømmeste Hengivenhed. Rom bliver denne
                    Kjærlighedshistories Ramme. Dens Marmor, dens Horizonter svare til disse dybe
                    Følelser og store Tanker. Beskrivelsen af Rom frembyder sig som af sig selv, thi
                    for at holde sin Elskede tilbage, for at udsætte hans Bortreise, gjør Corinna
                    sig til hans Veiviser gjennem alle Vidunderne i den evige Stad. Og herved vinder
                    Fortællingen en ny Storhed, thi disse to Elskendes Navne, der, som Sainte-Beuve
                    har sagt, ikke som andre Elskendes indridses i Træernes Bark, men indskrives paa
                    de evige Ruiners Vægge, knytte sig til Historien og blive en levende Del af dens
                    Udødelighed</span>. (1872:173)</p>

            <p>
                <strong>></strong>
            </p>

            <p>[… ] England og Italien.</p>
            <div class="ind">
                <p>Bogens Handling er denne; En ung Englænder, Oswald Lord Nelvil, der lige har
                    mistet sin Fader, hvem han elskede over Alt paa Jorden, og hvis Død har forstemt
                    ham saa meget dybere, som han bebreider sig i de sidste Aar at have voldt
                    Faderen Sorg, reiser til Italien for at søge Adspredelse. Han ankommer til Rom,
                    netop som Digterinden Corinna føres i Triumf til Capitolium og skjøndt offentlig
                    Optræden og offentlige Triumfer ikke stemme overens med hans Ideal af
                    Kvindelighed, bliver han snart heftig indtaget og efterhaanden lidenskabelig
                    forelsket i den ligesaa utvungent naturlige som aandfulde Corinna. Men samtidigt
                    med at Samlivet med hende aabner hans Øine for alle hendes skjønne og sjeldne
                    Egenskaber, bevares hans Frygt for at hun ikke egner sig til at blive en fornem
                    Englænders Hustru. Han finder ikke i Corinna den svage, frygtsomme Kvinde, der
                    ingen Mening har om Noget undtagen sine Pligter og sine Følelser, som han i
                    England, hvor de huslige Dyder udgjøre Kvindernes Hæder og Lykke, helst burde
                    finde i sin Brud. Han gjør sig især sygelige Skrupler med Hensyn til det
                    Spørgsmaal, om hans afdøde Fader vilde have ønsket sig en Svigerdatter som
                    Corinna, et Spørgsmaal, som han stedse mere indseer at han maa besvare med Nei.
                    Corinna, hvis Kjærlighed er langt dybere og fuldere end hans, som ængstes ved
                    hans Vaklen og som frygter for at han pludselig skal reise bort fra Italien,
                    stræber at holde ham tilbage ved at vække hans Interesse for Landets Minder,
                    dets Kunst, Poesi og Musik. Oswald er især urolig over det Gaadefulde i Corinnas
                    Liv: Ingen kjender hendes rette Navn eller hendes Herkomst, hun taler alle
                    Sprog, hun har ingen Slægtninge; han frygter at en eller anden Forseelse har
                    stødt hende ud i Verden alene. Corinna er i Virkeligheden en Englænders og en
                    Romerindes Datter, og da hendes Fader giftede sig anden Gang i England, har hun
                    tilbragt sin Opvæxt under sin Stifmoders Øine i en lille spidsborgerlig engelsk
                    Provindsby. Men martret af al den Smaalighed og Tvang, under hvilken hendes Aand
                    kuedes til Døde, har hun efter sin Faders Død forladt England og har i Italien
                    levet et uafhængigt om end aldeles ulasteligt Liv som Digterinde. Hun veed at
                    hendes og Oswalds Familie have kjendt hinanden, Oswalds Fader har vraget hende
                    som Svigerdatter og at en Forbindelse ønskes tilveiebragt mellem Oswald og
                    hendes egen yngre Søster Lucile. Saa ofte derfor Oswald trænger ind paa hende
                    med Bøn om at lære hendes Historie at kjende, søger hun at skyde Tidspunktet for
                    en Forklaring ud, og hertil finder hun intet bedre Middel end det at henlede
                    Oswalds Tanker paa andre Gjenstande ved at gjøre sig til hans Veiviser gjennem
                    Ruiner, Gallerier og Kirker og ved at føre ham med sig paa en Reise gjennem
                    Italiens herligste Egne. Som en anden Scheherezade stræber hun at forlænge sit
                    Liv og afvende den truende Fare ved daglig paany at vise ham Herligheder, i
                    Sammenligning med hvilke »Tusind og een Nat's« blegne og ved at ledsage dem med
                    en fin og dyb Commentar. Saaledes frembyder Beskrivelsen af Rom, Skildringen af
                    Neapels Natur, Billedet af Venedigs tragiske Skjønhed, sig som af sig selv. I
                    Rom bliver Corinnas store Lidenskab til og Rom bliver denne Kjærlighedshistories
                    første Ramme; Roms store Alvor og vide Horizonter svare til disse dybe Følelser
                    og store Tanker. I Neapel stiger Corinnas Elskov til sit høieste lyriske Udbrud;
                    Vulkanen og Golfens smilende Pragt danne her hendes Billedes Baggrund, og Sangen
                    paa Havet ledsager hendes vemodigtlidenskabelige Improvisation om
                    Kvindekjærlighed og Kvindeskjæbner; i Venedig endelig, hvor Indtrykket af det
                    Skjønnes Forfald og Tilintetgjøreise møder En fra alle Sider, forlader Oswald
                    for bestandig Corinna.</p>
                <p>Efterretningen om at hans Regiment vil blive udcommanderet til Indien, kalder ham
                    pludseligt tilbage til England. Han betragter sig som trolovet med Corinna og
                    iler til dennes Stifmoder for at opnaae Flygtningens Gjenindsættelse i sine
                    Familierettigheder. Men hos Lady Edgermond træffer han Corinnas Halvsøster
                    Lucile, og lidt efter lidt fortrænger dennes beskedentkvindelige Skjønhed
                    Erindringen om den ældre Søster, hvis glimrende Begavelse ikke synes ham saa
                    tillokkende paa Afstand og hvis selvstændige, dristige Optræden i Livets fulde
                    Sollys ingen ægteskabelig Lykke lover ham i et Land, hvor Hjemmets Halvlys, med
                    hvilket Lucile's dæmpede Væsen stemmer, er det eneste, i hvilket Kvinden med
                    Fordel kan vise sig. Ægteskabet med Corinna vilde udæske hele Samfundet imod
                    ham; det er ham som en Trods mod hans Faders Skygge. Ægteskabet med Lucile
                    derimod vil kunne skee under Samfundets enstemmige Applaus. I Corinna ægter han
                    det Fremmede, det Fjerne, det som i Længden ikke lader sig forene med hans
                    Hjemstavn, i Lucile ægter han saa at sige England selv. Corinna, som dødeligt
                    ængstet hemmeligt har fulgt ham til England, erfarer hans Sindstilstand og
                    sender ham sin Ring tilbage. Oswald anseer sig for glemt af hende, gifter sig
                    med Lucile, faaer Vished om den Uret, han har begaaet, og Romanen ender tragisk
                    med Oswalds Anger og Corinnas Død.</p>
                <p>Uden al Tvang lader det sig paavise, hvilke oplevede Begivenheder og Forhold der
                    ligge til Grund for Digtningens Hovedtræk. Den friske Sorg over Neckers Død
                    skinner igjennem Oswalds tungsindige Rugen over Mindet om sin Fader; forsaavidt
                    er en Del af Forfatterindens eget Væsen nedlagt i Oswalds Charakter, og saaledes
                    forklares ogsaa hans rent kvindelige Frygt for at udføre en Handling, mod
                    hvilken hans Samvittighed kun har det at indvende, at den neppe vilde have
                    vundet den afdøde Faders Bifald. Selv Bekymringen over i de sidste Aar ved sin
                    Opførsel at have voldt ham Sorg har maaskee havt et Tilknytningspunkt i
                    Forfatterindens egen Sjælehistorie. Iøvrigt er Oswalds Personlighed øiensynligt
                    en fri Omdigtning af Benjamin Constants Charakter. Enkelte Smaatræk røbe
                    allerede, hvor bestemt hun har tænkt paa ham: Oswald er fra Edinburgh, hvor
                    Constant havde tilbragt sin Ungdom, og han er udtrykkelig 18 Maaneder yngre end
                    Corinna; (Mme de Staël fødtes 22de April 1766, Constant 25de October 1767); men
                    langt vægtigere Vidnesbyrd foreligge i Charakterens bele Støbning, i den
                    Blanding af ridderligt Mod udadtil mod Omverdenen og uridderlig Svaghed overfor
                    den elskende og længe beundrede Kvinde, som han for at unddrage sig hendes
                    Overlegenhed forlader. Kun at Mme de Staël har støbt en typisk Englænder af
                    disse og mange tildigtede Elementer.</p>
                <p>I Corinna selv har Forfatterinden tegnet sit eget Ideal; fra sin reelle
                    Personlighed har hun hentet Heltindens Grundegenskaber; Corinna er ikke som
                    Delphine den i Privatlivet indesluttede Kvinde, men Kvinden som er traadt ud af
                    den hende anviste Kreds, Digterinden, hvis Navn er paa Alles Læber; hun har
                    givet hende sit eget Ydre, kun idealiseret, ja selv sit eget Costume, den
                    maleriske Dragt og det om Hovedet viklede indiske Shawl. Hun har givet hende sit
                    eget klare, handlekraftige Geni; og det gaaer Corinna som hende, at fra det
                    Øieblik af, da Lidenskaben griber hende med sin Glenteklo, nytter Geniet hende
                    Intet, og hun bliver Lidenskabens værgeløse Bytte. Hun har fremdeles givet
                    Corinna sine egne Landflygtighedstanker og Landflygtigheds Sorger. I Italien er
                    Corinna jo løsrevet fra sit Fødested, i England landsforvist fra sit Hjertes
                    Fædreland og dets Sol. Derfor besynger Corinna Dante, dvæler med Sorg ved hans
                    Exil og udtaler den Tanke, at det egentlige Helvede var Landflygtigheden for
                    ham. Derfor siger Corinna i de Optegnelser om sit Levnet, hun giver Oswald, at
                    Exilet for de livfulde og følelsesfulde Charakterer er en Straf som er værre end
                    Døden, idet Opholdet i Fædrelandet skjænker En Tusinder af Glæder, man først
                    paaskjønner, naar man har mistet dem. Hun fremhæver de Tusinder af Interesser,
                    man har tilfælles med sine Landsmænd, men som ikke forstaaes af Fremmede og
                    betoner, hvorledes overfor dem Nødvendigheden af at forklare Alt træder
                    istedenfor den lette og hurtige Meddelelse, der med et halvt Ord gjør en lang
                    Udvikling forstaaet. Ja Corinna haaber endog som sin Digterinde Tilbagekaldelse
                    til sin Hjemstavn og Grjenindsættelse i sine Rettigheder af det Ry, hun
                    efterhaanden opnaaer ved sine Poesier. Mme de Staël har endelig givet Corinna
                    sin egen Dannelse. Det siges udtrykkeligt, at det er Studiet af de fremmede
                    Litteraturer, Indsigten i fremmede Folkeaanders Væsen, der har givet Corinna saa
                    høi en Bang i sit Lands Litteratur; det Tiltrækkende ved hendes Digtning er, at
                    hun har formaaet at forene Sydens Farver med Nordens Iagttagelsesgave. Men af
                    alle disse og mange frit opfundne Træk har Forfatterinden støbt en kvindelig
                    Type paa den italienske Aand.</p>
                <p>Mme de Staëls Forfattervirksomhed falder bestandig ligesom i to Dele, en mandlig
                    og en kvindelig Virksomhed, den filosofiske og den sentimentale Productivitet,
                    Ideerne og Følelserne. Ogsaa i Corinna spores denne Dobbelthed. Bogen har
                    sikkert større Værd som Aandsværk i Almindelighed end som et Værk af digterisk
                    Fantasi. En særegen Inderlighed og en vis Blødhed i Følelsens Behandling røber
                    overalt, at Forfatteren er en Kvinde. Naar engang det Øieblik kommer, da man
                    forsøger paa at skrive Kvindens Psychologi, og naar man vil forsøge paa at
                    bestemme den kvindelige Aands Fiendommelighed til Forskjel fra den mandlige - og
                    saa langt staaer Psychologien tilbage, at der endnu neppe er gjort noget Forsøg
                    derpaa - ville Mme de Staëls Skrifter blive en af de værdifuldeste Kilder.</p>
                <p>Det Kvindelige røber sig maaskee stærkest i Maaden, hvorpaa den mandlige
                    Hovedfigur er tegnet. Til enhver af Heltens fremtrædende Egenskaber anfører
                    Forfatterinden dens Aarsager, hans ædle Charakter forklares ved hans Opdragelse,
                    ved hans aristokratiske Herkomst og hans medfødte Stolthed, hans Tungsind
                    forklares ved Englænderens »Spleen« og ved hans ulykkelige Forhold til en Fader,
                    hvem han tilbeder, som Mme de Staël tilbad sin, og til hvis Skygge han staaer i
                    det samme Afhængighedsforhold som Søren Kierkegaard stod i til sin afdøde
                    Faders; kun eet lader Forfatterinden henstaae uforklaret hos en Person, hvis
                    moralske Mod er saa yderst ringe, og det er hans fysiske Mod. At udsætte sit Liv
                    er ham i den Grad let og elementært, som for os andre at skrive orthografisk.
                    Det er et curiøst og gjennemgaaende Træk, at kvindelige Romanforfattere næsten
                    ufravigeligt udruste deres Helte med det forvovneste Mod, et Mod der aldrig er
                    tilkjæmpet, men staaer ligesom abstract udenfor Personligheden, paa samme Tid
                    som det er en af talrige store Forfattere bemærket Kjendsgjerning, at det i de
                    moderne Samfund især er Kvinderne, som forhindre Mændene fra at vove, og som
                    Kvinderne ligesaa gjennemgaaende vise de feigeste offentlige Personligheder (de
                    Præster, der salvere deres Liv under Epidemier, de Krigshelte, der angribe
                    Fjenden paa Papiret) den største, undertiden mest hysteriske Beundring og
                    Hyldest. Forklaringen synes at være den, at Mandsmodet er den Egenskab, der som
                    den høieste Potents af det Mandlige bliver et Slags Ideal for Kvinden, men et
                    Ideal, som hun ei forstaaer, som hun ikke kjender igjen i Virkeligheden, og som
                    hun derfor skildrer helst og daarligst.</p>
                <p>Hvad jeg her har sagt gjælder nærmest om Oswalds heltemodige Adfærd under Branden
                    i Ancona, hvor han under de rædselsfuldeste Omstændigheder bliver hele Byens
                    Frelser. Han forsøger med sine Englændere koldblodigt Ildens Slukning og
                    iværksætter den. Han befrier de i Ghettoen indespærrede Jøder, som Befolkningen
                    i sin Fanatisme vil lade brænde som Sonofre. Han vover sig ind i det brændende
                    Galehus, ind i Værelset, hvor de mest rasende Fanger opholde sig, behersker og
                    befrier de af Luer omspændte Vanvittige, løser deres Lænker og lader end ikke en
                    Eneste af de modstræbende tilbage. Den hele Scene er fortalt med en i Sandhed
                    grandios Fantasi. Men, som sagt, det er i det Psychologiske, at der spores nogen
                    Svaghed. Da det imidlertid gjælder om at skildre Indtrykkene af denne Handling
                    paa Corinnas kvindelige Hjerte, tager Mme de Staël sin fulde Opreisning. Oswald
                    havde ved en Bortreise over Hals og Hoved undflyet al Taksigelse, men da han paa
                    Tilbageveien atter kommer til Ancona med Corinna, bliver han gjenkjendt, og
                    Corinna vækkes om Morgenen ved Skrigene: »Leve Lord Nelvil, leve vor Velgjører!«
                    Hun begiver sig ud paa Pladsen, og hun, Digterinden, hvis Navn er berømt Italien
                    over, er hurtig kjendt og modtaget med Henrykkelse af den forsamlede Mængde.
                    Mængden anraaber hende om at være dens Ordfører og at tolke dens
                    Taknemmelighedsfølelse for Oswald. Hvor forbauset bliver han ikke, da han træder
                    ud paa Pladsen og seer Corinna i Spiden for Folkehoben. »Hun takkede Lord Nelvil
                    i Folkets Navn og gjorde det med saamegen Ynde og Adel, at alle Anconas
                    Indbyggere vare henrykte derover. Og, tilføier Forfatterinden med kvindelig
                    Finhed, hun sagde vi, idet hun talte om dem. »De har frelst os, vi skylde dem
                    Livet.« Dette vi er i psychologisk Henseende saa meget mere slaaende, som
                    Forfatterinden tidligere har dvælet ved det Øiehlik da Corinna og Oswald for
                    første Gang følte sig lykkelige ved at bruge Ordet »vi« med den frygtsomme
                    Kjærlighedserklæring der ligger deri, nemlig første Gang de i Fællesskab aftalte
                    en Spadseretur i Rom. Nu opløser Corinna dette »vi« for at stille sig paa deres
                    Side, som skylde Oswald Alt. Og, hedder det videre, da hun nærmede sig for i
                    deres Navn at tilbyde Lord Nelvil den Krands af Ege- og Laurbærblade, som de
                    havde flettet til ham, greb en ubeskrivelig Bevægelse hende, hun følte sig
                    ligesom frygtsom, idet hun nærmede sig Oswald. I dette Øieblik kastede den hele
                    Befolkning, der i Italien er saa letbevægelig og saa enthousiastisk, sig paa Knæ
                    foran ham, og ufrivillig sank Corinna paa Knæ idet hun tilbød ham Krandsen. Det
                    er i Skildringen af de kvindelige Følelser, at Mme de Staël har sin Styrke,
                    Følelserne hos et kvindeligt Geni, der lider Geniets hele Martyrium.</p>
                <p>Af Alt rører den huslige Lykke og den kvindelige Renhed hende dybest. Hvor dybt
                    føler hun ikke, da hun læser denne Indskrift paa en romersk Hustrus Sarkofag:
                    »Ingen Plet har besudlet mit Liv fra Brylluppet af indtil Baalet, jeg har levet
                    ren mellem Brudefaklen og Baalets Fakkel.« Men denne Hymens Lykke var ikke hende
                    forundt, Corinna saa lidet som Mignon, disse to Længselens Børn, der hver for
                    sig i den franske og i den tydske Litteratur personificere Italien. Corinna er
                    den sidste Ætling af hine Italiens ædle og ensomme Sibyller, om hvilke
                    Traditionen overalt fortæller saa meget. Hun skabtes til at lide, hun, som selv
                    siger, at vor stakkels menneskelige Natur ikke kjender det Uendelige ad anden
                    Vei end igjennem Lidelsen. Men før hun gaaer under som det sidste Offer paa den
                    antike Arena, smykkes hun som Ofret og føres i Triumf.</p>
                <p>Da vi lære hende at kjende, træffe vi hende under Optoget til Capitol, simpelt,
                    men malerisk klædt, med antike Cameer i Haaret, med det fine røde Shawl slynget
                    turbanlignende om sit Hoved, som paa Gérards bekjendte smukke Portræt af Mme de
                    Staël. Det er det Costume, som svarer til Corinna; hun, de farverige Egnes Barn,
                    har endnu ikke tabt Farvesandsen, har endog i det stive, regelrette England
                    bevaret friske Sandser og Kjærligheden til hin Treenighed af skjønne Ting: Guld,
                    Purpur og Marmor.</p>
                <p>Og som alle Periodens andre store Typer ville vi hidsætte hende i de Omgivelser,
                    der svare til hende og hvori hun hører hjemme som René i Urskovene, Obermann paa
                    Høialperne og Saint-Preux ved Genfersøen. Corinnas Skikkelse er bevaret for
                    Efterverdenen i det bekjendte Maleri, af hvilket Kobbere sees overalt: Corinna,
                    som improviserer paa Cap Misene.</p>
                <p>Hendes vulkanske og straalende Natur hører hjemme i denne straalende og vulkanske
                    Egn, Neapeals Golf synes at være eet stort, sunket Krater, omringet af smilende
                    Byer og skovbeklædte Bjerge; omsluttende sit Hav, der er endnu langt mere blaat
                    end Himlen, ligner den et smaragdgrønt Bæger, tyldt med en Vin som skummer og
                    hvis Rande og Sider smykkes med Vinløv og Ranker. Inderst inde ved Landet
                    straaler Havet dybt azurblaat, længere ude er det vinfarvet, som allerede Homer
                    kaldte det, og over dette lyser en Himmel, der ikke, som det almindelig troes,
                    er mere blaa end vor, men som snarere er mere bleg, kun at dens Blaat har som et
                    Underlag af hvid Ild, der lyser hvidligt og blaaligt glødende. I denne Egn satte
                    de Gamle Helvede. I Avernersøens Grotte var Nedgangen dertil, <em>dette</em>
                    kaldte de Helvede, dette Paradis. De have ment, at den vulkanske Oprindelse og
                    Omgivelse viste, at Tartaros var nær. Overalt de vulkanske Former. Et stort
                    Bjerg har en Side som om det var skaaret igjennem med en Kniv. Det halve Bjerg
                    er faldet ned i Jordskjælv. Cap Misene, Landets yderste Pynt, der paa den ene
                    Side lukker Golfen med Nisidas lille Klippeø foran sig, Procida og Ischia bag
                    sig, bestod een Gang ikke som nu af to adskilte Høider, men var Et. Vesuvs to
                    Kratere fremkom ved det Udbrud, der slugte Pompeii. Overalt Frugtbarhed og Ild.
                    Faa Skridt fra Solfataras Svovldampe, der stige op mellem Lavagruset, ligge
                    Marker, som helt bestaae af tindrende røde Valmuer, andre med store blaa
                    Blomster, stærkt duftende lodne Mynter, Urter, der naae En til midt paa Livet,
                    en Rigdom, en Mylr, en Frugtbarhed og Yppighed, som om denne bugnende Fylde
                    kunde skyde op igjen paa en eneste Nat, hvis man fældede det Hele. Og hertil
                    kommer den overvældende Vellugt: et Krydr, som aldrig mærkes i Norden, en uhyre
                    Symfoni af Millioner forskjellige Planters Duft.</p>
                <p>Det er hen ad Aften, at Corinnas Selskab drager ud paa Cap Misene. Man seer
                    derfra ind over den store By, man hører ligesom i den dumpe Larm dens
                    Hjertebanken. Overalt for Ens Øie flamme efter Solnedgang Lys, i alle Veienes
                    Spor ligge de; tvers over Veien langs op ad Bjergsiderne springe og flyve de
                    klare Flammer i Luften; de, som flyve høiere oppe, ligne ganske løsrevne og
                    bevægelige Stjerner. Alle disse Flammer, der bevæge sig i lange Spring og
                    slukkes et Secund efter hvert Spring, ere Sydens lysende Insekter. I Mørket
                    hensætte disse Tusinder af Flammer En i »Tusind og een Nat«. Overfor lyser, seet
                    fra Cap Misene, den høirøde Lavastrøm ned ad Vesuvs mørke Side.</p>
                <p>Her er det, at man bringer Corinna hendes Lyre, og hun besynger først Pragten af
                    denne Natur, Storheden af de Minder, der knytte sig til den, til Cumæ, hvor
                    Sibyllen boede, til Gaeta, som ligger bagved, hvor Cicero udaandede for
                    Tyrannens Dolk, til Capri og Bajæ, som bevare Mindet om Tibers og Neros
                    Rædselsgjerninger, til Nisida, hvor Brutus og Portia sagde hinanden det sidste
                    Farvel, til Sorrent, hvor Tasso, undsluppen af Galehuset, ussel, forfulgt, med
                    uredt Skjæg og sønderrevne Klæder bankede paa sin Søsters Dør, der end ikke
                    strax kunde kjende ham igjen, og som saa ikke kunde Tale for Taarer. Her er det,
                    hun ender med en Elegi om al Jordelivets Kval og al Jordelivets Lykke.</p>
                <p>Man høre, hvorledes Corinna taler, naar hun er inspireret, midt i denne Natur,
                    hvor Skjønheden er bygget paa Undergangen, hvor Lykken aabenbarer sig som en
                    flyvende, hurtigt slukket Flamme, og hvor Vulkanen bestandig truer
                    Frugtbarheden. Hun siger: Jesus tillod en svag og maaskee angrende Kvinde at
                    bade hans Fødder med de kostbareste Salver; han stødte dem tilbage, der raadede
                    hende til at opbevare denne Vellugt til en nyttigere Brug. »Lad hende kun gjøre
                    det, sagde han, thi jeg er kun kort Tid sammen med Jer.« Ak! Alt hvad der er
                    godt og stort paa denne Jord er kun kort Tid sammen med os. Alderen, Svagheden,
                    Døden udtørrer snart den Dugdraabe, som falder ned fra Himlen og som hviler paa
                    Blomster. Lad os da blande Alt, Elskov, Religion, Geni og Sol og Vellugt og
                    Musik og Poesi; der gives ingen anden Atheisme end Kulde, Egoisme og Lavhed. Det
                    hedder: »Naar To eller Tre ere forsamlede i mit Navn, saa vil jeg være midt
                    iblandt Eder.« Og hvad er det, o min Gud, at være forsamlede i dit Navn, hvis
                    det ikke er at nyde din skjønne Naturs ophøiede Gaver og ære Dig derfor og takke
                    Dig for Livet og fremfor Alt at takke Dig, naar et Hjerte, der ligeledes er
                    skabt af Dig, møder og svarer vort.</p>
            </div>
            <p><span class="ind">Saaledes taler hun under sin dobbelte Inspiration paa Høiden af sit
                    Liv, forsøgende paa at flette Geniet og Kjærlighedens Lykke sammen, som Myrthen
                    og Laurbærgrenen vare viklede ind i hinanden i den Krands, der raktes hende paa
                    Capitol; det lykkes ikke, de springe tilbage, rive sig fra hinanden, og Corinna
                    forvandles fra den begeistrede Sibylle til endnu en af de mange fortvivlede og
                    sønderbrudte Aander, gjennem hvilke Aarhundredets Genius protesterer mod det
                    Samfund, der, som hine tilsyneladende sikre Byer, er undergravet af vulkanske
                    Flammer, Flammer, som aldrig beroliges, men som give sig Luft i den ene
                    Revolution eller Eruption efter den anden hele vort urolige og ulykkelige
                    Aarhundrede igjennem.</span> (1877:229-245)</p>
        </div>
        <!-- den lange omarbejdelse skyldes, at 2 kapitler er slået sammen i 2.-udgaven -->

        <!-- slut sml. kap. XIII (1. udg) vs. kap. X (2. udg.) -->

        <!-- kap. XI (2. udg.) er indsat ift. 1.-udgaven (det udgøres af en række klip fra 1.-udgavens kap. 11 og 16  -->


        <div id="hs1_0081">
            <h1>Tilføjelse</h1>
            <h2>Hele kapitlet er tilføjet i 2.-udgaven. Om Madame de Stäels <em>Corinne ou
                    l'Italie</em>, 1807</h2>
            <div class="ind">
                <p>XI.</p>
                <p>Man kunde kalde Corinna et Digt om Nationalfordomme. Oswald re[p]ræsenterer alle
                    Englands, hans Reisefælle Greven af Erfeuil alle Frankrigs, og det er mod
                    Fordommene hos disse to, paa hin Tid Europa's stærkeste og mest selvtillidsfulde
                    Nationer, at Corinna kjæmper af hele sin Sjæl og med sin poetiske Aands
                    Begeistring. Denne Kamp er ikke koldblodig, thi Corinna1's hele Lykke afhænger
                    af, hvorvidt det vil lykkes hende at bringe Oswald til at opgive sine medfødte
                    Fordomme saa vidt, at han kan blive lykkelig med en Kvinde som hende, hvis Liv
                    paa ethvert Punkt staaer i Strid med hvad der i England betragtes som det eneste
                    Tilbørlige for en Kvinde. Men idet Corinna saaledes søger at udvide Oswalds Blik
                    og smidiggjøre hans stive og i de tilvante Fuger bestandig tilbagespringende
                    Aand, iværksætter hun samtidig Læserens Opdragelse. Paa Følelsernes Omraade
                    fortsætter hun den samme Gjerning som vi have seet hende ifærd med paa Ideernes.
                    Hun skizzerer de første Grundrids til en Racepsychologi, endog for de intimeste
                    Følelsers Vedkommende. Hendes Landsmænd forsøgte dengang, omtrent som Tydskerne
                    nutildags, i forfængelig Overbevisning om, at de alene repræsenterede
                    Civilisationen, at udslette Nabolandenes Nationalfarve. Dybest inde er det
                    derfor hendes Agt at vise dem, at deres Maade at opfatte Livet paa kun er een
                    blandt mange ligeberettigede og stundom mere berettigede.</p>
                <p>Naar man erindrer hvor mægtig den Fordom er, der i alle Lande uden Undtagelse
                    gjør det til en Forbrydelse af Individet at fraskrive sit Folk det Indbegreb af
                    Dyder, som det selv tillægger sig og som saa og saa mange canoniserede
                    Polichineller hver Dag fortælle det at det besidder - Noget, de staae sig meget
                    vel ved at gjøre - saa vil man forstaae hvilken Kjækhed Mme de Staël lagde for
                    Dagen ved paa et Tidspunkt som dette at optage Kampen mod den franske
                    Nationalforfængelighed.</p>
                <p>Der gives en eneste stor Idee, som er den farligste af alle for den despotiske
                    Magt, som hvert enkelt Samfunds fastslaaede Anskuelser og Vedtægter udøve. Det
                    er ikke det Logiskes Idee. Thi hvorvel man skulde troe, at Logiken, ifald man
                    slap den ind i det hele Magazin af Fordomme, som til en bestemt Tid regjere et
                    bestemt Land, vilde foretage samme Ravage iblandt dem, som en Tyr i en
                    Glasvarebutik, virker den absolute Logik dog aldeles ikke paa Menneskenes
                    Flertal. Nei! mere end noget Andet vækker og forbauser det Mængden[,] ifald man
                    er istand til at gjøre det relativt for den, som forekom den absolut, det vil
                    sige til at vise den, at det Ideal, som den antager for anerkjendt af Alle, kun
                    betragtes som Ideal af saa og saa mange sammenarbeidede Gemytter, medens andre
                    Folkeslag eller andre Stammer have et helt forskjelligt Begreb om det Tilbørlige
                    eller Skjønne, at fremdeles den Kunst og Poesi, som mishager den, ansees for den
                    første af hele Racer, medens dens egen, som den anseer for den første i Verden,
                    af andre Folkeslag sættes meget lavt, og at det endelig ikke nytter at mene, at
                    alle de andre Folkeslag feile i deres Dom, eftersom netop alle de andre
                    Folkeslag, hvert for sig, mene at alle de andre Folkeslag feile i deres Dom.
                    Skulde jeg derfor med et eneste Ord charakterisere Mme de Staëls Fortjeneste af
                    det franske Samfund, dets Cultur og dets Litteratur og dermed af Europas, da
                    vilde Jeg udtrykke mig saaledes: Hun gjorde, især i sine to Hovedværker om
                    Italien og Tydskland, Frankrigs, Englands, Tydsklands og Italiens humane og
                    litterære Anskuelser og Synsmaader <em>relative</em> for Beboerne af de
                    forskjellige Lande.</p>
                <p>Greven af Erfeuil er i »Corinna« en mesterligt udført Type paa fransk
                    Overfladiskhed og Selvtilfredshed, forenet med nogle af de smukkeste og
                    hyppigste franske Dyder. Man vurderer ikke en Skikkelse som denne, før man atter
                    og atter har betænkt, hvilket Mod der udfordredes for ind i en Kreds af
                    Udlændinge at stille som den franske Nations eneste og afgjorte Repræsentant en
                    Charakter, hvis Bornerthed er saa stor som Erfeuils. Erfeuil er en ung fransk
                    Emigrant, der under Krigen har kjæmpet med glimrende Tapperhed, som har baaret
                    Konfiskationen af en stor Formue ikke blot med Sindsro men med et let og muntert
                    Sind, og som med sjælden Opofrelse har pleiet og ernæret sin Opdrager, en gammel
                    Onkel, der emigrerede ligesom han og vilde været hjælpeløs uden ham, kort sagt
                    han har et Grundlag af Ridderlighed og Evne til Selvopofrelse i sin Charakter.
                    Naar man seer ham, er man imidlertid næsten ikke istand til at troe, at han har
                    oplevet og udstaaet saa meget, thi han synes formelig at have glemt hvad der er
                    hændt ham og taler med et beundringsværdigt Letsind om den Modgang, han har
                    lidt, og med et ligesaa stort men mindre beundringsværdigt Letsind om alle andre
                    Gjenstande.</p>
                <p>Oswald træffer ham i Tydskland, hvor han er nær ved at kjede sig tildøde; han har
                    boet der flere Aar, men det er aldrig faldet ham ind at lære et Ord af Sproget.
                    Han agter sig til Italien, men gjør sig ingen Forventninger om den Morskab dette
                    Land kan byde ham; han veed, at enhver fransk Provindsby har et behageligere
                    Selskabsliv og et bedre Theater end Rom. »Er det ikke Deres Agt, at lære
                    Italiensk?« spørger Oswald ham. »Nei, svarer han, det ligger ikke i min
                    Studieplan« og hans Mine er ved dette Svar saa alvorlig, som var dette en
                    Beslutning, han af de allervægtigste Bevæggrunde havde taget. Han værdiger da
                    heller ikke senere i Italien Naturen et Blik. Hverken udvortes Gjenstande eller
                    inderlige Følelser dreier hans Samtale sig om. Den svæver mellem Reflexion og
                    Anskuelse som mellem to Poler, den ikke berører, og kun de selskabelige Forhold
                    afgive dens Æmner. Den bevæger sig igjennem Anekdoter og Ordspil om en uendelig
                    Mængde Fortælleren bekjendte Personer og er i sit inderste Væsen at betegne som
                    det gode Selskabs Bysladder. Erfeuils underlige Blanding af Mod og
                    Overfladiskhed forundrer Oswald. Dennes Ringeagt for Ulykker og Farer vilde have
                    forekommet ham stor, hvis den havde kostet mere Anstrengelse, og heltemodig,
                    hvis den ikke var udsprungen af de samme Egenskaber, der sætte ham ud af Stand
                    til at nære nogensomhelst dyb Følelse. Nu trætter den ham.</p>
                <p>Da Erfeuil for første Gang seer Peterskirken i det Fjerne, sammenligner han den
                    med Invalidedomen i Paris - en unegtelig mere patriotisk end træffende
                    Sammenligning; da han seer Corinna paa Capitolum føler han Interesse for at lære
                    hende at kjende, men ingen Respect. Han undrer sig ikke over at hendes Hjerte
                    endnu er urørt i et Land, hvor han ikke finder Mændene noget værd, men kan ikke
                    lade være at smigre sig med det Haab, at hun ikke vil kunne modstaae en ung
                    beleven Franskmands Elskværdighed. Da hun i hans Nærværelse taler Italiensk og
                    Engelsk med Andre, saa han intet Ord kan forstaae af hvad hun siger, nærmer han
                    sig hende med de Ord: »Tal Fransk, De kan det jo og De er værdig til at tale
                    dette Sprog.« Han lægger Mærke til, at Corinna elsker Oswald, og tager hende det
                    ikke ilde op, skjøndt hans Forfængelighed er let saaret, og skjøndt han finder
                    hendes Lidenskab taabelig da den neppe vil bringe hende Lykke. Men Oswald
                    fraraader han samtidig paa det Bestemteste at slutte en livsvarig Forbindelse
                    med en upræsentabel Kvinde, som Corinna. Med al sin Dristighed kjender han ingen
                    høiere Dommer end Convenientsen. »Hvis De, siger han til Oswald, vil gjøre
                    Dumheder, saa gjør idetmindste ingen uoprettelige,« og til de uoprettelige
                    Dumheder regner han Giftermaal med Corinna. Til denne sociale Synsmaade svarer
                    hans litterære. I Corinnas Hus falder Samtalen oftere paa italiensk og engelsk
                    Poesi. Da han gaaer ud fra at de franske Skribenter fra Ludvig d. 14des Tid ere
                    de absolute Mønstre, er han selvfølgelig yderst streng mod alle fremmede
                    Producter. For ham er Tydskerne Barbarer, Italienerne Stilfordærvere og kun »le
                    goût, l'élégance du style français« er lovgivende [i] Litteraturen. »Vort
                    Theater, siger han, er afgjort det første i Europa, og jeg tænker ikke at
                    Englænderne selv falde paa at stille Shakspeare op imod os.« De italienske
                    Skuespil reducerer han i en Kreds af Italienere ikke uden Vid, men uden megen
                    Finfølelse til kun at bestaae af Balletter, tragiske Smagløsheder og lidet
                    komiske Harlekinader, det græske Theater finder han ufint, Shakspeare monstrøs.
                    »Vort Theater, siger han, er Forbilledet paa Finhed og Elegance; det er disse
                    Egenskaber, som udmærke det; at ville indføre udenlandske Synsmaader hos os,
                    vilde være at styrte os ud i Barbari.« - Erfeuil finder da ogsaa at der er gaaet
                    et aldeles urimeligt Ry af Roms Ruiner. Han vil ikke underkaste sig det Hoveri
                    at see alle disse gamle Brokker igjennem. Han reiser nordpaa, kjeder sig i
                    Alpenaturen som han kjedede sig i Rom og kommer tilsidst til England, hvor han
                    bliver Corinnas Hjælper i Ulykken; der var jo altid langt mere Alvor i hans
                    Handlinger end i hans Ord. Og dog kan han ikke, da han seer hvor elendig hendes
                    Kjærlighed til Oswald har gjort hende, nægte sin Forfængelighed den
                    Tilfredsstillelse bestandig at variere sit »hvad sagde jeg!«, ligesom han anseer
                    det for sin Pligt mod sig selv ikke at lade Leiligheden gaae forbi til at
                    tilbyde sig som Oswalds Efterfølger. Han viser med alt dette Corinna en sand og
                    opofrende Hengivenhed og hun pines selv af ikke at kunne nære nogen ret
                    Taknemmelighed imod ham derfor, men der ligger i hans Blik en saadan
                    Distraction, en saadan Trang til at adsprede sig, at Corinna uophørligt er
                    fristet til at glemme hans ædle Handlinger, ligesom han selv glemmer dem. »Det
                    er, siger Forfatterinden i den Anledning, uden Tvivl meget smukt kun at sætte
                    ringe Pris paa sine egne gode Handlinger; men det kan hænde, at den
                    Ligegyldighed, man føler for det Gode, man har gjort, hos visse Charakterer ikke
                    desmindre er et Product af Overfladiskhed.« Med en saadan hensynsløs Fasthed
                    udleder hun nogle af sine Landsmænds mest glimrende Egenskaber af Svagheder i
                    deres Natur. Gjennem Erfeuils typiske Charakter paaviser hun, hvorledes alle
                    gode Følelser i Frankrig inficeres af een Last, den af Forfængelighed udsprungne
                    Frygt for Samfundet. Det staaer for hende, som om i Frankrig alle Følelser og
                    det hele Liv regjeres af Viddet, af Lysten til at tage sig ud og af den Frygt,
                    som kan charakteriseres med Ordene: »Hvad vil man sige til det?« I dette Punkt
                    samstemmer Mme de Staël med en nær efter hende følgende Forfatter, den
                    skarpsindige og originale Henri Beyle, der pleier at betegne Franskmændene som
                    de livligt Forfængelige (Les vainvifs) og som paastaaer, at alle deres
                    Handlinger dicteres af Betragtningen: Qu'en dira-t-on, det vil sige: af Frygten
                    for det Latterlige. Det franske Folk var nemlig da, ligesom det danske endnu er
                    det, meget stolt af sin udviklede Sands for det Komiske, saa stolt, at det
                    navnlig var formedelst den, at Franskmændene beskedent betegnede sig selv som
                    Verdens mest spirituelle Nation. Corinna paastaaer, at denne Sands og den
                    tilsvarende Frygt for det Latterlige i Frankrig dræber al Originalitet i Sæder,
                    i Klædedragt, i Sprog, berøver Fantasien al Frihed og Følelsen dens mest
                    naturlige Udtryk. Hun hævder, at al medfødt Følelse og Aand maa forvandle sig
                    til Vid istedenfor til Poesi i det Land, hvor Frygten for at blive Gjenstand for
                    Viddet eller Spotten bringer Enhver til selv først at gribe dette Vaaben. »Skal
                    man, indvender hun mod Erfeuil, da bestandig leve for hvad Samfundet siger om
                    En? Skal da det man tænker og føler aldrig være Ens Ledestjerne? Hvis det var
                    saaledes, hvis vi stadigt og bestandigt burde efterligne hinanden indbyrdes,
                    hvorfor er der da blevet en Sjæl og en Aand til Hver? Forsynet kunde have sparet
                    sig denne Luxus.«</p>
                <p>Og ligesom Erfeuil nu staaer som et Indbegreb af Frankrigs Nationalfordomme,
                    saaledes Oswald som en Type paa alle de Fordomme, der gjennem Aarhundreder have
                    udgjort Englands Styrke og Svaghed. Stærke Nationer ere altid uretfærdige og
                    denne Uretfærdighed er paa eengang et Element i Styrken og dens Begrændsning;
                    men Mme de Staël opfattede det som sin Opgave at stille denne Uretfærdighed i
                    det klareste Lys. Da Bogens Grundæmne er en Kvindes Forsøg paa gjennem en Mands
                    Kjærlighed at tilkjæmpe sig en anerkjendt Plads i det engelske Samfund efter at
                    hun ved offentlig, selvstændig Optræden har forspildt denne Plads, saa kommer
                    Tyngdepunktet i Skildringen af den engelske Aand til at hvile paa det efter
                    Forfatterindens Opfattelse bornerede engelske Kvinde-Ideal. Det er dette Ideal,
                    med hvilket Oswald er voxet op og som han gjør oprigtige, men frugtesløse
                    Anstrengelser for at kjæmpe sig løs fra. Intet ligner hans første Befippelse, da
                    han seer Corinna, uden nogetsomhelst Hensyn til hendes Kjøn eller hendes
                    gaadefulde Fortid, i Italien blive elsket og beundret som Geni. Den Art
                    offentlig Existents forekommer ham i høi Grad stødende for en Kvinde. Han er
                    vant til at betragte Kvinden som en Art høiere Husdyr, og kan i Begyndelsen ikke
                    ret forsone sig med den Tanke, at Samfundet kunde tilgive en Kvinde den Brøde at
                    have Geni. Han føler sig ligesom ydmyget og irriteret derved; han anseer det for
                    umuligt at en Kvinde med saa udviklet og fri en Aand skulde kunne binde sig
                    trofast til en Enkelt og vilde nøles med at leve for ham. Og da hun nu ligefuldt
                    elsker ham og med en Lidenskab i Sammenligning med hvilken Alt blegner, hvad han
                    har seet eller hørt om, og som er saa uegennyttig, at den bringer hende til at
                    sætte Alting paa Spil for hans Skyld uden at fordre det Mindste, saa glemmer han
                    hende, hendes Geni, hendes Sjæleadel og hendes aandelige Storhed, ligesaa snart
                    han atter staaer paa engelsk Grund, paany indaander engelske Taager og Fordomme
                    og træffer et ungt uskyldigt Pigebarn paa 16 Aar, der er som skabt til Hustru
                    efter den engelske Recept, tillukket, uvidende, uskyldig, taus, den incarnerede
                    Familiepligt med blonde Haar og blaa Øine.</p>
                <p>Forfatterinden studerer den Fordom, som ligger til Grund for Oswalds Handlemaade
                    i dens Kilde, og hun fører den tilbage til den engelske Opfattelse af Hjemmet.
                    Oswalds Grundbetænkelighed overfor Corinna er udtrykt i den engelske Sætning,
                    som i Bogen citeres: Hvad skulde man gjøre med saadan En i et Hus? »Huset er Alt
                    hos os - for Kvinderne idetmindste,« siger en Englænder til Oswald. Og et andet
                    Sted siger Forfatterinden: »Det er forgjæves, at en Englænder et Øieblik opnaaer
                    at finde Behag i fremmede Sæder; hans Hjerte vender altid tilbage til hans
                    Barndomsindtryk. Hvis man spørger Englændere, som man træffer paa et Skib i et
                    eller andet fjernt Farvand, hvor de reise hen, saa svare de: hjem (home) hvis de
                    overhovedet ere paa Tilbagereisen til England.«*) [*) Corinna. 1807. I 291, II
                    21.] Og hun udleder nu den Overtro, at de huslige Dyder skulde umuliggjøres af
                    Kvindens selvstændige aandelige Udvikling, og det hele Afguderi med disse Dyder
                    af denne engelske Kjærlighed til Hjemmet. Hun har heri sikkert Ret. Det Ideal af
                    Velvære, som er knyttet til Begrebet et Hjem, er et ægte nordisk-germanisk
                    Begreb, et de romanske Folk oprindeligt saa fremmed, at dets engelske Benævnelse
                    »home« (som allerede Citatet viser) er gaaet over som Ord i de romanske Sprog,
                    der selv intet tilsvarende Ord besidde.*) [*) Franskmændene ere vante til af
                    Englænderne at høre Bebreidelser for ikke at sætte tilbørlig Pris paa Hjemmet og
                    intet Ord at have derfor. En Franskmand sagde engang i min Nærværelse følgende
                    Spøg i den Anledning: Man bebreider Franskmanden, at han ikke har noget »chez
                    lui«; han kunde svare, at han næsten altid har et »chez elle«.] Til Hjemmet
                    svarer Begrebet »Hyggelighed«, et paa romanske Sprog uoversætteligt Ord, som har
                    sit Udspring i Grlæden over at kunne sidde lunt og veltilpas inden fire Vægge.
                    Oprindelsen til dette Ideal er ikke vanskelig at finde: Nordeuropæeren, som
                    lever under raa climatiske Forhold, i en kold og barsk Natur, finder den samme
                    Glæde i Tanken om at kunne sidde varmt ved Arnestedet, medens Sne og Regn
                    afmægtige pidske mod den veltillukkede Rude, som Neapolitaneren finder i Tanken
                    om at kunne sove under aaben Himmel, det vil sige under den varme og pragtfulde
                    Stjernehimmel, og kunne tilbringe den svale Nat med Dands, Spil og Sang i det
                    Frie. Men til livert af disse forskjellige Idealer af Velvære og Lykke svarer et
                    forskjelligt Indbegreb af Pligter og Dyder, som det Folk, hos hvilke de findes
                    eller fordres, betragter som almengyldige; det anseer sig selv for det første
                    Folk, fordi det overholder disse Pligter og besidder disse Dyder - hvad der er
                    naturligt nok, da de ere afledede af dets egne Eiendommeligheder - og det laster
                    desuden alle de Nationer, hos hvilke de fattes. »Hvorledes, siger Oswald til
                    Corinna, da han taler om England, har De kunnet forlade hin Kydskhedens og
                    Sædelighedens Helligdom og gjøre det sunkne Italien til Deres Adoptivfædreland?«
                    Corinna svarer: »I dette Land ere vi beskedne, hverken stolte af os selv som
                    Englænderne eller fornøiede med os selv som Franskmændene.« Hun glæder sig ved
                    paa eengang at beskjæmme det nordiske Puritanerhovmod og den franske
                    Forfængelighed og Frygt for at blive latterlig, med den ligefremme Naturlighed,
                    som det italienske Folk selv i sin Fornedrelse har bevaret. Hun tegner med fine
                    og sande Træk den rørende Naivetet, hvormed Følelsen i Italien giver sig
                    tilkjende: Ingen stiv Reserverethed som i England, intet Coquetteri som i
                    Frankrig, Kvinden vil her kun behage den, hun elsker, og bryder sig ikke om, at
                    hele Verden faaer det at vide. En af Corinnas Venner kommer efter nogen Tids
                    Fraværelse tilbage til Rom og lader sig melde hos en fornem Dame. Tjeneren
                    kommer ud og svarer: »Prindsessen modtager ikke i denne Tid, hun er i daarligt
                    Humeur, hun er inamorata,» paa Dansk: hun er forelsket. Hun viser, hvor
                    skaansomt Kvinden bedømmes i Italien og hvor aabent hun er sine Følelser
                    bekjendt. En fattig Pige dicterer paa offentlig Gade et Kjærlighedsbrev til sin
                    Elsker, og Skriveren nedskriver det med største Alvorlighed, dog aldrig uden af
                    sit Eget at tilføie alle de officielle Formler, som det er hans Profession at
                    kjende. Den stakkels Soldat eller Arbeider modtager saaledes et Brev, i hvilket
                    mange ømme Forsikringer befinde sig i en Ramme af »Høistærede Samtidige!« og
                    »Deres med Agtelse ærbødige« o. s. v. Corinna's Skildring er her fuldkommen
                    sand. Jeg har ved et Tilfælde selv seet den Slags Breve. Og paa den anden Side
                    er Lærdom hos Kvinden i Italien intet usædvanligt. En Franskmand, der kalder en
                    kundskabsrig Kvinde en Pedant, faaer i Bogen Svaret: »Hvad ondt er der i, at en
                    Kvinde kan Græsk?«</p>
                <p>Corinna mangler da heller ikke Blik for, at den officielle Hævden af Pligt og
                    Moral i Norden er baseret paa den største Raahed med Hensyn til alle de
                    Tilfælde, i hvilke Samfundsloven eengang er brudt. Hun viser, hvorledes Manden i
                    England intet Løfte og intet Forhold respecterer, uden det som statsretligt er
                    ført til Protokols, og hvorledes der i det strenge England til Helligheden af
                    Ægteskabet, til det ulastelige Liv i Hjemmet svarer den skamløseste og mest
                    bestialske Prostitution, som den personlige Djævel svarer til den personlige
                    Gud. I Modsætning hertil siger hun med kvindelig Forsigtighed og Blufærdighed,
                    men dog med Bestemthed: »De huslige Dyder udgjøre i England Kvindernes Hæder og
                    Lykke, men hvis der er Lande, i hvilke Kjærlighed træffes udenfor Ægteskabets
                    hellige Baand, saa er blandt disse Lande det, hvor der tages mest Hensyn til
                    Kvindens Lykke: Italien. Mændene have der dannet sig en Moral for de Eorhold,
                    der falde udenfor Moralen, et Hjertets Tribunal.« Det er dette Tribunal, som fik
                    Domskraft ved Middelalderens Kjærlighedshoffer, det er dette, som slaaer Byron
                    saa stærkt, da han i Italien træffer et det engelske aldeles modsat, men iøvrigt
                    fuldstændigt Moralsystem. Og som altid forsøger hun ogsaa her at føre disse
                    mildere Sæder tilbage til Landets milde climatiske Forhold. Hun siger: »Hjertets
                    Forvildelser indgyde her meer end andensteds en overbærende Medlidenhed. Har
                    Jesus ikke sagt til Magdalene: Meget vil blive tilgivet hende, fordi hun har
                    elsket Meget? Disse Ord ere blevne udtalte under en ligesaa smuk Himmel som vor,
                    denne samme Himmel anraaber for os om Guddommens Barmhjertighed.«</p>
                <p>Corinna, som selv er Katholik, lærer den protestantiske Skotte, der elsker hende,
                    at forstaae den italienske Katholicisme: »Da Katholicismen her ikke har havt
                    nogen anden Religion at kjæmpe med, har den faaet en Charakter af Blidhed og
                    Overbærenhed som intet andet Sted, medens derimod Protestantismen i England for
                    at tilintetgjøre Katholicismen der, har maattet væbne sig med den største
                    Strenghed i Principer og i Moral. Vor Religion formaaer ligesom den antike at
                    besjæle Kunstnerne, at inspirere Digterne og udgjør saa at sige en Del af alle
                    vort Livs Nydelser, medens Eders, idet den indordnede sig i et Land, i hvilket
                    Forstanden spiller en meget større Rolle end Indbildningskraften, har antaget en
                    Charakter af moralsk Strenghed, som den for bestandig vil beholde. Vor taler i
                    Kjærlighedens Navn, Eders i Pligtens Navn. Skjøndt vore Dogmer ere absolute, ere
                    vore Principer liberale, og vort orthodoxe Despoti lemper sig efter Livets
                    Omstændigheder, medens Eders religiøse Frihed uden nogensomhelst Undtagelse
                    sætter sine Love i Respect.« Hun viser, hvorledes man derfor i de protestantiske
                    Lande bestandig nærer en Frygt for Geniet, for Aandens Overlegenhed. »Man gjør
                    det med Urette, siger hun, thi denne Overlegenhed er efter sit Væsen yderst
                    moralsk. At forstaae Alt gjør meget overbærende, og at føle dybt indgyder en
                    stor Godhed.«</p>
                <p>«Hvorfor er Geniet en Ulykke? Hvorfor har det forhindret mig i at blive elsket?
                    Vil han hos en anden Kvinde finde mere Aand, mere Sjæl, mere Ømhed end hos mig?
                    Nei, han vil finde mindre, og han vil være tilfreds, thi han vil finde sig i
                    Overensstemmelse med Samfundet. Hvilke unaturlige Glæder, hvilke unaturlige
                    Kvaler det skjænker! Overfor Solen og Stjernehimlen føler man kun Trangen til at
                    elske hinanden og føle sig hinanden værdig, men Samfundet, Samfundet, hvor gjør
                    det Hjertet haardt og Aanden letsindig, hvor bringer det En til at leve blot for
                    hvad man vil sige om os! Hvis Menneskene en Dag mødte hverandre, hver for sig
                    befriede fra det Tryk, som Alle udøve paa hver Enkelt, hvilken ren Luft vilde da
                    trænge ind i Sjælen, hvormange nye Ideer, hvormange sande Følelser vilde da ikke
                    forfriske! - Modtag da min sidste Hilsen, o mit Fødeland! udbryder Corinna i sin
                    Svanesang til Ære for Rom - og man føler den Landsforvistes Bitterhed og
                    Selvfølelsen overfor Napoleon i disse Ord: »Du har tilladt mig Hæderen, Du
                    frisindede Nation, der ikke forviser Kvinderne fra dit Tempel, Du, som ikke
                    ofrer det udødelige Talent paa en forbigaaende Skinsyges Alter, Du, som altid
                    har Bifaldsraab for Geniet, naar Du seer det stige. Geniet, denne Seirherre uden
                    Overvundne, denne Erobrer uden Bytte, der øser af Evigheden for at berige
                    Tiden!«</p>
                <p>Det er paa Basis af dette Grundrids af Modsætningen mellem et katholsk og et
                    protestantisk Følelsesliv, at Modsætningen mellem den dobbelte Kunstanskuelse
                    hæver sig. Og paa dette Punkt er Bogens Betydning den, at føre et energisk Slag
                    imod den hele protestantiske Hovmod og den kunstneriske Uforstand, som betegner
                    Oswald, i hvem hver Blodsdraabe er gjennemtrængt af engelsk
                    Nationalbornerthed.</p>
                <p>Midt i dette plastiske og musikalske Folk, der er saa godmodigt, saa barnligt,
                    saa ubekymret om sin Værdighed og saa umoralsk i Ordets engelske Forstand, føler
                    han, som er vant til at sætte Livets Betydning i Opfyldelsen af et vist Øbegreb
                    af Pligter og Værdighedsregler, sig fuldstændigt deplaceret. Han mangler al
                    artistisk Sands; han anlægger snart en litterær, snart en moralsk, snart en
                    religiøs Maalestok paa Kunsten, stødes overalt og kan Ingenting forstaae. Han
                    opdager nogle Reliefer paa Peterskirkens Døre. Hvad ligner hans Forundring, da
                    han seer at de forestille Scener af Ovids Metamorfoser, Leda med Svanen og
                    lignende! Det er jo det rene Hedenskab. Corinna fører ham hen i Colosseum, og
                    hans eneste Indtryk er ligesom samtidigt Oehlenschlägers, Følelsen af at staae
                    paa et uhyre Rettersted og den moralske Indignation over de Ugjerninger, som her
                    udøvedes mod de første Christne. Han træder ind i det sixtinske Kapel og,
                    ukyndig som han er i Kunstens Historie, bliver han i høi Grad oprørt ved at see
                    at Michel Angelo har dristet sig til at male Gudfader selv i Person med et
                    bestemt begrændset menneskeligt Legeme, som var det en Jupiter eller en Zeus.
                    Han forarges ligeledes ved i Michel Angelos Profeter og Sibyller Intet at finde
                    af den ydmyge christelige Aand, som han venter at træffe i et christent
                    Kapel.</p>
                <p>Ethvert af disse forskjellige Punkter har Forfatterinden afluret Livet. Italien
                    er, ligesom de sydlandske Partier af Europa overhovedet, et Sted, som
                    forudsætter en artistisk, eller som vi Danske pleie at sige, æsthetisk
                    Disposition hos den Besøgende. Man pleier at inddele det menneskelige Liv i tre
                    forskjellige Sfærer, den praktiske, den theoretiske og den æsthetiske. Den
                    praktiske Betragtning af Skoven er den, om Egnen er sund, eller den
                    forstmæssige, som anslaaer den i Brænde, den theoretiske er Botanikerens, som
                    studerer Vegetationens Charakter videnskabeligt, den æsthetiske eller artistiske
                    endelig er den, som blot har Øie for hvorledes Skoven tager sig ud. Det er denne
                    sidste Sands, som mangler Oswald. Han har ingen Øine, hans Forstand og hans
                    Moral have berøvet hans Sandser deres Friskhed. Derfor formaaer han ikke at
                    glemme Indholdet over Formen, derfor vækker Colosseums Arena ingen anden
                    Betragtning hos ham end den praktiskmoralske Erindring om alt det Blod, som her
                    med Urette blev udgydt. I Corinna's Hævden af den modsatte Betragtningsmaade
                    føler man Indflydelsen fra Tydskland, særlig Paavirkningen fra A. W. Schlegel,
                    det første Pust af den vaagnende <em>romantiske</em> Aand i Tydskland. Thi hvad
                    Pomantiken, hvor forskjelligt den end opfattes i de forskjellige Lande,
                    bestandig hævder er, at det Skjønne er sit eget Formaal eller, som det i
                    Tydskland hed, »Selbstzweck«, en Tanke, man henter fra Kants »Kritik der
                    Urtheilskraft«, en Bestemmelse ved Skjønheden, der nu bliver sat som Opgave for
                    Kunsten. Paa Fransk udtryktes dette i Formlen »æ'art pour l'art«, og paa Dansk
                    fremtræder denne Anskuelse første Gang i Oehlenschlägers Digte, f. Ex. i
                    »Poesien forsvarer sig« eller Digtet »Morgenvandring« i »Langelandsreisen«.</p>
                <p>Men det er ikke blot Kunsten, det er Befolkningen og Livet i Italien, som for at
                    forstaaes og vurderes maa sees med artistiske Øine. Intet er almindeligere end i
                    Syden at træffe Englændere eller Tydskere eller Franskmænd, som ud fra deres
                    nationale Synspunkt finde Alt at laste. Tydskerne finde at Kvinderne mangle den
                    skye Blufærdighed, det Jomfruelige, som de ere vante til at betragte som
                    Skjønhedsideal. Englænderne stødes ved Manglen paa Renlighed og Orden,
                    Franskmændene ved at Conversationen er saa ringe og Prosaen saa slet.</p>
                <p>Corinna viser, at Kvindens Skjønhed, som i Italien ikke er af en moralsk, men af
                    en plastisk og malerisk Art, fordrer et Øie, som er modtageligt for Farve og
                    Form og ikke sløvet ved Læsning af Sort paa Hvidt. Hun stiller den italienske
                    Improvisation i Modsætning til den franske Conversation og finder i denne et
                    Æqvivalent.</p>
                <p>Et forstandigt Folk, som Englænderne, dyrker Forretningslivet og det praktiske
                    Liv, en følelsesfuld Nation som den tydske dyrker Musik, et spirituelt Folkefærd
                    som det franske converserer, det vil sige, faaer sine Indfald gjennem Samtaler
                    og Samlivet med Andre, et fantasifuldt Folk som Italienerne endelig
                    improviserer, det vil sige, stiger naturligt fra de sædvanlige Følelser til
                    Poesi. Corinna siger: »Jeg føler mig som Digter, saasnart min Aand hæver sig,
                    saasnart den i endnu høiere Grad end ellers foragter Egenkjærlighed og Lavhed,
                    endelig saasnart jeg føler, at en skjøn Handling nu vilde være mig let; da er
                    det at mine Vers ere bedst. Jeg er Digter, naar jeg beundrer, naar jeg foragter,
                    naar jeg hader, ikke af personlige Grunde, men paa hele Menneskehedens Vegne.«
                    Og hun nøies ikke med at forsvare den lette Nattergalesang, som er hvad
                    Italienerne forstaae ved lyrisk Poesi. Hun forklarer den overdrevne Vægt, som
                    den italienske Prosa lægger paa Formen og den hele rhetoriske Prang. Dels elsker
                    man overhovedet Formen i Syden, dels var det naturligt, at da man skrev under et
                    geistligt Regimente, som forbød enhver alvorlig Behandling af noget Æmne, da man
                    altsaa var vis paa ikke at kunne opnaae nogen Indflydelse paa Tingenes Gang
                    igjennem sine Skrifter, saa skrev man for at vise sin Færdighed i at skrive, for
                    at glimre med sine skjønne Perioder, og Veien blev Maalet.</p>
                <p>Det andet Punkt, hvorover Oswald stødtes var Michel Angelo's Fremstilling af
                    Guddommen og Profeterne i det sixtinske Capel.</p>
                <p>Han finder ikke i Jehovas mægtige Mandsskikkelse den usynlige, rent aandelige
                    Magt, til hvilken den nordiske Protestantisme har forvandlet de gamle Asiaters
                    lidenskabelige Nationalgud, og hvor findes vel i alle disse stolte Mands- og
                    Kvindeskikkelser, hvormed Michel Angelo har fyldt Loftet i sin
                    »prometheusagtige« Lyst til at forme Mennesker, hvor findes i disse trodsige,
                    begeistrede, fortvivlede og kjæmpende Skikkelser den Ydmyghed, det Sagtmod, han
                    ventede at træffe! Corinna giver her sine Landsmænd en Lære, der saamange Aar
                    efter kan gjøres Behov ogsaa udenfor Frankrig, især udenfor Frankrig, især i
                    Lande som vort, i hvilket der er ført saamegen uforstandig Tale om christelig
                    Kunst og christelig Æsthetik. Det lidenskabelige og voldsomme Angreb, som af S.
                    Kierkegaard i hans sidste Periode blev gjort paa den saakaldte christelige
                    Kunst, var naturligt for en Mand, der, som Kierkegaard, var blottet for al
                    kunstnerisk Dannelse; han underskyder bestandig Renaissancetidens Malere sin
                    protestantiske, ja sin individuelle Opfattelse af Religionen og forarges saa
                    over, at de med denne Opfattelse i Baggrunden af deres Bevidsthed kunne male som
                    de gjøre. Oswald bærer sig ad som han. Han veed ikke at Renaissancetidens Malere
                    staae i et andet Forhold til deres Æmner end vore Dages, at medens vor Tids
                    Maler søger at trænge ind i sit Æmne og studerer det som Archæolog, som
                    Psycholog eller som Ethnograf, tog Maleren fra Renaissancetiden sit Æmne som det
                    forelaa og gjorde ud af det hvad han havde Lyst til, det vil sige, hvad der
                    stemmede med hans selvstændige og originale Individualitet. Heri ligger
                    Forklaringen af hvad der hos de gamle Mestere undrer og støder den nordiske
                    Beskuer saa stærkt. Thi ganske som et lille Indbegreb af Æmner hentede fra
                    Illaden og Odysseen forsynede hele den græske Billedhuggerkunst, Malerkunst og
                    theatralske Kunst med Sujetter (det er altid den samme Historie om Helena og
                    Paris, om Atreus og Thyestes eller om Ifigenia og Orestes), saaledes er det
                    ogsaa en Snes af det gamle og det nye Testamente uddragne Sujetter (Syndefaldet,
                    Loth og hans Døtre, Christi Fødsel, Flugten til Ægypten, Lidelseshistorien), som
                    igjennem trehundrede Aar sætte alle Italiens Meisler og Pensler i Bevægelse. Kun
                    disse Sujetter bestilles, kun i disse Sujetter er i den strenge Tid Studiet af
                    det Nøgne tilladt. Og medens nu Udviklingen foregaaer, forblive Æmnerne de
                    samme. Den gamle Tids fromme og naive Tro afløses af Renaissancetidens
                    begeistrede Humanisme og frodigt opblomstrende Hedenskab, men endnu bestandigt
                    er det Madonna og Magdalena, som man maler, kun med den Forskjel at den
                    byzantinske Kunsts stive Himmeldronning forvandles til en idealiseret Bondepige
                    fra Albano eller at Andrea del Verrocchio's rædselsfuldt udtærede og angergivne
                    Synderinde forvandles til Correggios yppige og sandselige Magdalena.</p>
                <p>Oswald maa da af Corinna lære at beundre hin Liberalitet hos den italienske
                    Katholicisme, der under Renaissancen tillod enhver Kunstneraand at udfolde sig
                    med den fuldeste Frihed og den mest uhindrede Originalitet, selv om Kunstneren
                    kun brugte de christelige eller jødiske Sujetter som Former eller som Paaskud
                    til at fremstille sit eget personlige Menneskeideal. Og saaledes komme vi da til
                    det tredie Punkt som stødte Oswald, da han saa Antonio Filaretes Reliefer paa
                    Peterskirkens Døre, til Forargelsen over den italienske Katholicismes
                    Sammenblanding af Christeligt og Hedensk. Dette Træk er gjennemgaaende. Overalt
                    er det hedenske Materiale benyttet og beholdt. Alle de gamle Basiliker og Kirker
                    ere byggede af lutter antike Tempelsøiler; et simpelt Kors christner overfladisk
                    Obeliskerne, Colosseum og det Indre af Pantheon. Corinna viser Oswald, at det er
                    dette ofte naive, men altid liberale Forhold til det Hedenske og det Humane, som
                    Katliolicismen skylder den kunstneriske Glands, hvormed den evigt vil straale i
                    Verdenshistorien, en Glands,som Protestantismens kunstneriske Bedrifter ikke
                    ville fordunkle. Renaissancetidens Italien afklædte Christendommen dens Askese,
                    dens hele jødisk-asiatiske Væsen og omskabte den til en blomstersmykket,
                    røgelseduftende Mythologi. Den italienske Katholicisme allierede sig med
                    Borgeraanden i Stæderne og, da Kunsten gjenfødtes, med alle de skjønne Kunster.
                    Dens Interesser fremmedes derfor fuldt saa hyppigt af patriotiske Bevæggrunde
                    som af religiøse; Toscana er Renaissancens Udgangspunkt. Her var det at
                    Mennesket først gjenfødtes efter sit Syndefald, Naturfornegtelsen. Her dannedes
                    de første italienske Republiker. Her <em>vilde</em> Mennesket paany, og Husene
                    skjøde sammen og dannede en lille, stolt, ubetvingeligt frisindet Stat, en By
                    med dens Omegn. Saa stege Taarnene og Spirene i Veiret, ranke som en fri Mands
                    Holdning, Paladserne begyndtes og befæstedes, Kirkerne fuldendtes, men Kirken
                    var en Nationalskat, et Vidnesbyrd om Rigdom, Udholdenhed og Kunstsands, en
                    uhyre Værdi i Kappestriden om Fortrinet mellem Stat og Stat, mellem Staten Siena
                    og Staten Florents, endnu langt mere end en Bolig for »vor allerhelligste Frue«.
                    Man gjorde uendelig meget Mere til Ære for Siena end til Ære for den gode Gud.
                    En Kirke i Toscana er med sine Mosaiker paa Guldgrund som den i Orvieto eller
                    med sin Façade af hvidt, udhugget Marmor, der ligner en ung Skjønheds
                    Kniplingsdragt, som Kirken i Siena og med sin Rigdom af Kunstskatte i det Indre,
                    endnu langt mere et Juvelskrin end en Kirke.</p>
                <p>Naar derfor, som det nutildags skeer i Italien, den katholske Tro svinder bort af
                    den katholske Kirke, naar Inquisition og Fanatisme blive til Sagn, naar det
                    stygge Dyr i Sneglehuset døer, da staaer endnu Skallen deiligt snoet tilbage.
                    Protestantismen derimod har vist sig magtesløs til at frembringe en religiøs
                    Architektur og har, selv efter at Billedstormeriets Tid er glemt, kun
                    undtagelsesvis lagt Evne for Dagen til at give sit religiøse Indhold plastisk
                    eller malerisk Form.</p>
            </div>
            <p><span class="ind">Det er da bestandig Katholicismens Parti, som Corinna, den
                    kunstelskende Digterinde, tager overfor den protestantiske Oswald, og det var
                    nødvendigt at dvæle noget ved dette Punkt, fordi vi her staae ved <em>det andet
                        Hovedpunkt</em>, hvor Paavirkningen paa Mme de Staël af hendes tydske
                    Omgangskreds kan spores, og hvor man atter kan fornemme Pustet, men denne Gang
                    stærkere af den sig nærmende <em>romantiske Aand</em> med dens Lede til
                    Protestantismen som fantasiløs og kunstløs, tør og kold og med dens stedse
                    stigende Kjærlighed til Katholicismen, hvis Skjønhedsside, hvis nære og varme
                    Forhold til Fantasilivet og Kunsten, i dette Aarhundredes Begyndelse efter
                    Oplysningsperiodens Forstandsprosa gav den et ikke ventet Opsving. Der ligger
                    heri den mest eclatante Opposition mod hele det 18de Aarhundredes Frankrig, der
                    med Voltaire i Spidsen havde forfulgt og forhaanet Katholicismen, og som uden
                    nogen Kjærlighed til den protestantiske Orthodoxi dog altid havde ytret en
                    tydelig Forkjærlighed for Protestantismen med dens Uafhængighed af Pavemagten,
                    dens gifte Præster og dens Uvillie mod Munkelivets virkelige eller foregivne
                    Askese.</span> (1877:245-271)</p>
        </div>

        <!-- slut: kap. XI (2. udg.) er indsat ift. 1.-udgaven (det udgøres af en række klip fra 1.-udgavens kap. 11 og 16  -->
        <!-- begynd: sml. kap. XIV (1. udg.) vs. kap. XII (2. udg.) -->

        <div id="hs1_0082">
            <h1>Tilføjelse</h1>
            <h2>***</h2>
            <div class="ind">
                <p>Der er endnu et Punkt, paa hvilket denne Bog om Italien røber en dyb germanisk
                    Paavirkning og hvor Overgangen spores fra den productive Stemning, af hvilken
                    Corinna udgik, til den, som frembragte Bogen »Om Tydskland«, det er den
                    kunstneriske Opfattelse af Antik en og af den moderne Kunsts Forhold til den.
                    Betragtninger over dette Æmne frembøde sig af sig selv, da Corinna optraadte som
                    Oswalds Cicerone gjennem Rom.</p>
            </div>
            <p>Rom er […] (1872:174 / 1877:271)</p>
        </div>

        <div id="hs1_0083">
            <h1>Omarbejdelse</h1>
            <h2>Om Thomas Corneille og Charlotte Corday</h2>
            <p>[…] Læsningen af Tacitus<span class="ud">. Det er Ord, som Corneille har lagt i
                    Munden paa en af sine Helte, der vare de sidste, som Charlotte Corday skrev. De
                    sidste Linier i hendes sidste Brev til sin Fader, der er udstillet paa Archivet
                    i Paris, lyde saaledes: »Tilgiv mig, min kjære Fader, at have bestemt over min
                    Skjæbne uden Din Tilladelse, jeg har hævnet mangt et uskyldigt Offer, husk dette
                    Vers af Corneille: »Le crime fait la honte, et non pas l’échafaud.« Det er
                    imorgen Kl. 8, at jeg faaer min Dom.« Og hvad Kunsten angaaer, da gjenfrembragte
                    Revolutionstidens store Kunstner David</span> det gamle Rom […]
                (1872:174-175)</p>

            <p>
                <strong>></strong>
            </p>

            <p>[…] Læsningen af Tacitus<span class="ind"> og Revolutionstidens Kunstner David
                    gjenfremstillede</span> det gamle Rom […] (1877:272)</p>
        </div>

        <div id="hs1_0084">
            <h1>Udeladelse</h1>
            <h2>Om Jean Racines <em>Iphigénie</em>, 1674</h2>
            <p>[… ] undtagen Franskmænd<span class="ud">, at Racines galante og ridderlige Achilles,
                    der titulerer Iphigenia Madame og beklager sig over de Saar, hendes smukke Øine
                    have slaget, havde større Lighed med den unge Prinds af Condé end med sin
                    helleniske Navne</span>; man havde endt […] (1872:175 / 1877:273)</p>
        </div>

        <div id="hs1_0085">
            <h1>Omarbejdelse</h1>
            <h2>Om Madame de Stäels <em>Corinne ou l'Italie</em>, 1807</h2>
            <p>[…] herfor, idet hun<span class="ud">, endnu uden al Polemik, meddeler Franskmændene
                    de Resultater, som det nye Studium af Antiken</span> havde hidført i Tydskland.
                (1872:176)</p>

            <p>
                <strong>></strong>
            </p>

            <p>[…] herfor, idet hun <span class="ind">lader Corinna i Samtaleform gjøre alle de
                    Resultater gjældende overfor Oswald, som det nye Studium af Antiken og
                    »Laokoons« Theorier om Forholdet mellem Poesi og Billedkunst</span> havde
                hidført i Tydskland. (1877:273)</p>
        </div>

        <div id="hs1_0086">
            <h1>Tilføjelse</h1>
            <h2>Om Christoph Martin Wieland og Madame de Stäel</h2>
            <p>[…] »Agathon« og »Aristippos« <span class="ind">og i hans tilsvarende Digte
                    »Endymion«, »Musarion« o. s. v., som Mme de Staël i sin Bog om Tydskland
                    dadler</span>. Men den nye Tid […] (1872:176 / 1877:273-274)</p>
            <!-- OBS: har tilføjet »« om de 2 titler i tilføjelsen; lidt en sniger, men det er vel ok -->
        </div>

        <div id="hs1_0087">
            <h1>Udeladelse</h1>
            <h2>Om Goethe</h2>
            <p>[…] kunstneriske Opdragelse<span class="ud">. De erindrer maaske den ubeskrivelige
                    Begeistring, som fylder hans og hans Jevnaldrendes Hjerter, da Lessing’s
                    »Laokoon« kom ud. Husker De Udbruddet: »Wir hielten uns aller Übel
                    erlöst«</span>, og for første […] (1872:178 / 1877:275)</p>
        </div>

        <div id="hs1_0088">
            <h1>Udeladelse</h1>
            <h2>Schillers epigram "Meine Antipathie", 1796, udelades</h2>
            <p>[…] trukket med dem begge to.<span class="ud">*)<br/><br/> [*) Sammenlign Schillers Epigram:<br/>
                    <br/>
                    <b>Meine Antipathie.</b><br/><br/> Herzlich ist mir das Laster zuwider, dobbelt
                    zuwider<br/> Ist’s mir, weil es so viel schwatzen von Tugend gemacht.<br/> »Wie,
                    du hassest die Tugend?« — Ich wollte wir übten sie alle,<br/> Und so spräche,
                    will’s Gott, ferner kein Mensch mehr davon.]</span> (1872:181 / 1877:278)</p>
        </div>

        <div id="hs1_0089">
            <h1>Omarbejdelse</h1>
            <h2>Om opfattelser af antikken</h2>
            <p>[…] der begeistrer ham. <span class="ud">Med en stigende Uvillie mod Christendommen,
                    der især giver sig Luft i de venetianske Epigrammer, forener sig en saa yderligt
                    gaaende Uvillie mod Gothiken og den hele christelige Kunst, at Goethe f. Ex. paa
                    et Sted som Assisi, der er saa rigt paa de skjønneste christelige Minder, ikke
                    var at bevæge til at besøge en eneste Kirke eller et eneste Kloster, men
                    udelukkende fordybede sig i Beskuelsen af de faa og lidet betydende antike
                    Ruiner. I denne Sindstilstand var det, at han skrev sin »Iphigenia«, det Værk,
                    der kan betragtes som Typen for hele den germanisk-gothiske Stammes Reproduction
                    af Antiken. I dette Værk, der spiller saa mægtig en Rolle i dette Aarhundredes
                    Kunstanskuelske, at det baade for den tydske Æsthetik under Hegel og for den
                    franske Æsthetik under Taine staaer som en Art Mønsterkunstværk, i Rang med
                    hvilket Hegel kun sætter Sophokles’s »Antigone«, i dette Værk gjenfinder De den
                    samme Aand som i alle Schiller’s helleniserende Digte, »Die Götter
                    Griechenlands«, »Die Künstler«, »Die Ideale«, »Das Ideal und das Leben«. De
                    husker Linien:</span></p>
            <div class="ud">
                <p>»Auch ich war in Arcadien geboren«</p>

                <p>og denne Betegnelse af Gudernes Liv:</p>

                <p> Ewig klar und spiegelrein und eben<br/> Flieszt das zephyrleichte Leben<br/> Im
                    Olymp den Seeligen dahin. </p>
                <p>Det er denne aldeles ensidige Opfattelse af Antiken, som udvikler sig af den i
                    »Götter, Helden und Wieland«, og det er endelig denne Aand, som De gjenfinder i
                    Thorvaldsens hele Værk. Thi her er den Gruppe af Aander og Ideer, i hvilken
                    Thorvaldsen hører ind. I nogle af hans ældste Basreliefs, »Achilles og Briseïs«
                    f. Ex., findes et lignende djærvere Forhold til Antiken, som det hvormed Goethe
                    begyndte. Men i alle de senere Værker findes ogsaa det samme Ideal af fredelig
                    og dæmpet Harmoni, som afløste den kraftige Tendents.</p>

                <p>Jeg behøver ikke vidtløftigere at skildre Dem hele denne nye, den germaniske
                    Races Opfattelse af Antiken, som for første Gang indføres i Frankrig ved
                    »Corinna«, thi det er denne Opfattelse, som De, mine Tilhørere, allesammen have,
                    forsaavidt De have nogen, det er den, De have indsuget gjennem Samtaler gjennem
                    Aviser, gjennem Læsning af tydsk og dansk Poesi og gjennem Deres Besøg i
                    Thorvaldsens Museum. Det er den Opfattelse, som hertillands gjelder ikke blot
                    for den danske og den tydske, men for den absolute, det vil sige for den
                    sande.</p>
                <p>Men den Anskuelse, som jeg her vilde vove for første Gang at udtale, det er den,
                    at Winkelmann’s, Goethe’s og Thorvaldsen’s Grækenland er næsten ligesaa falsk
                    som Racine’s og Barthélemy’s i »Den unge Anacharsis«. Thi medens Racine’s Stil
                    er for forfinet, for salon- og hofmandsagtig til at være græsk, er Goethe’s og
                    Thorvaldsen’s, som falder sammen med Winkelmann’s Kunstanskuelse, tiltrods for
                    disse to store Mænds hele Samtiden overstraalende Genialitet, for udrenset, for
                    vandklar og for kold til at være græsk. Den Tid vil komme, troer jeg, da man
                    ikke vil finde Goethe’s Iphigenia synderlig mere græsk end Racine’s Iphigenia,
                    da man vil opdage, at den tydske Iphigenias sædelige Værdighed er ligesaa tydsk,
                    som den franske Iphigenias gracieuse Finhed er fransk. Og saa staaer da kun det
                    Spørgsmaal tilbage, om man er mest græsk, naar man er tydsk eller naar man er
                    fransk. Jeg veed vel, at det vil forekomme en Del af Dem som et himmelraabende
                    Paradox at helde til den sidste Mening, jeg veed vel, at jeg løber Panden mod en
                    Mur af germaniske og gothiske Fordomme, jeg kjender den fastslaaede
                    Overbevisning, at af de to europæiske Culturstrømme er den Ene latinsk, fransk,
                    spansk, den Anden græsk, tydsk, nordisk, og jeg veed, at man lader sig bestikke
                    af, at den tydske Poesi med Goethe i Spidsen er antikiserende og tildels græsk,
                    at Tydskerne have havt Winkelmann, der opdagede Antiken, og at de tydske
                    Philologer have forklaret os Grækenland, medens Frankrig derimod har havt
                    Racine, som gjorde de græske Heroer til Hofmænd, og Voltaire, der betragtede
                    Aristophanes som en Gjøgler.</p>
                <p>Men dog har jeg, naar jeg i Anledning af de to Iphigenier stillede mig selv det
                    Spørgsmaal: Hvo ligner Grækerne mest: Franske eller Tydske ? — dog har jeg svart
                    mig selv: de Franske.</p>
                <p>Man ligner et Folk, ikke naar man efterligner det, men naar man bærer sig ad som
                    det. Jeg indrømmer Vanskeligheden ved at drage Analogier mellem moderne og
                    antike Folkeslag. Men dog forekommer det mig, at Forholdet mellem de moderne
                    Englændere og Franskmænd svagt minder om det mellem de antike Ægyptere og
                    Grækere. England og Ægypten have samme Art af stivt og roligt Fremskridt, thi
                    det er en fuldstændig Taabelighed at troe, som det ofte siges, at Ægypten stod
                    stille; Franskmændenes Letbevægelighed derimod, ja endog deres indre hadefulde
                    og oprivende Kampe minde om Grækerne, der altid laae i indbyrdes Feide. Og
                    sammenligne vi Franskmænd med Tydskere, da finde vi, at Frankrig har en
                    Folkeaand, der, som Grækernes, aldrig er plump (lourd), vi finde en udpræget
                    Forkjærlighed for Form og Farve, og paa den ene Side for Lethed og Elegance, paa
                    den anden Side for Passion og Lidenskab. Det er langtfra at jeg vil sætte
                    Franskmændene i Rang med Grækerne. Afstanden er saa stor, at jeg for min Part
                    næsten er tilbøielig til at betegne den som ikke til at maale. Jeg hævder kun
                    Franskmændene en Æresplads i Grækernes Nærhed, naar man vil paastaae, at
                    Tydskerne staae dem nærmere. Frankrig er intet Hellas, det veed jeg, men at
                    sammenligne Tydskland, denne tilrøgede, øldrikkende gamle Jomfru med det
                    yndefulde, klare og formfuldkomne Hellas, hvilken Absurditet! Tydskland, som kun
                    har formaaet at tilegne sig een af de græske Guder, Pallas Athene, og som har
                    givet hende Briller paa Næsen, Tydskland, som aldrig har frembragt noget
                    Kunstværk, undtagen i Musiken, thi selv »Faust« er intet Kunstværk, men et
                    Agglomerat af uensartede Ting! Tydskerne ynde Begrændsning og Maal i alle
                    praktiske Foretagender, derimod ynde de hverken at begrændse Tanken eller
                    Phantasien. Derfor triumphere de, hvor den plastiske Form forsvinder: i
                    Metaphysik, i lyrisk Poesi og i Musik, men derfor have de ogsaa Hypotheser i
                    Videnskaben, Formløshed i Kunsten, intet Drama i deres Litteratur og ingen
                    Farver i deres Malerkunst. Frankrig derimod, som praktisk aldrig forstaaer at
                    begrændse sig, har den helleniske Kjærlighed til Form og Grændse i alt
                    Aandeligt. Franskmændene ligne Grækerne, idet de bære sig ad som de gjorde. Man
                    ligner aldrig i ringere Grad en original Natur, end naar man efterligner den.
                    Den germaniske Stamme frembyder det enestaaende Exempel paa en poetisk
                    Litteratur, der er udsprungen af Kritik og Æsthetik; vor egen Litteratur har
                    ganske samme Charaktermærke. Vi havde Metriker før vi havde Digte. Vi fik en
                    kritisk Poesi af Holberg, før vi fik en poetisk af Oehlenschläger, vi fik en
                    negativ Tragoedie af Wessel, før vi fik en virkelig tragisk Litteratur, og vi
                    fik det kritisk og philosophisk bevist, at Vaudevillen var omtrent den høieste
                    Kunstform, samtidig med at vi fik de to, tre første Vaudeviller. Af denne den
                    germaniske Races Tilbøielighed til at forstaae, før den frembringer, forklares
                    det let, at Tydskerne forstode Grækerne langt bedre end de Franske og
                    efterlignede dem i Kraft af denne Forstaaelse, uden derfor at komme til at ligne
                    dem.</p>
                <p>Og - i Parenthes - ligesom Tydskernes Reproduction af Antiken er tydsk, saaledes
                    er den danske Gjenfødelse af Antiken dansk, og ikke græsk ↄ: for dansk til at
                    være egentlig græsk, og for græsk til at være ægte dansk og virkeligt moderne;
                    man føler det aldrig stærkere, end naar man seer et Arbeide af Thorvaldsen hænge
                    ved Siden af et antikt Basrelief, naar man f. Ex. i Charlottenborgs Figursal
                    sammenligner Medaillonerne fra Christiansborg Slot med Parthenons-Metoperne,
                    eller naar man, som i Museet i Neapel, seer et Basrelief fra den friskeste
                    græske Tid anbragt ved Siden af Thorvaldsens skiønneste Basrelief, hans
                    »Nat«.</p>
                <p>Stiller man sig da foran »Natten« og stræber man et Øieblik, som jeg har gjort
                    det, at glemme femten Aars begeistrede, men ogsaa næsten blinde Sværmeri for
                    Thorvaldsen, da vil det maaskee gaae En og Anden som det er gaaet mig, at han
                    har maattet tilstaae sig selv, at denne Kvindefigur, hvis milde Ynde er saa
                    tiltalende, ingenlunde kan siges helt at svare til sit Navn. Den Stil, hvori den
                    er holdt, er et Product af en Utilbøielighed til at være sig selv, det vil sige
                    moderne, og en Bestræbelse for at være det Umulige, det vil sige antik, og
                    Resultatet er blevet en Slags forfinet og spinklere Atticisme, gjennem hvilken
                    Kunstnerens Nationalcharakter svagt og ubevidst bryder frem. Thorvaldsens »Nat«
                    er kun Natten, hvori der soves; den burde hedde Søvnen, ikke Natten,
                    Nattestilheden, ikke Natten. Thi Natten, som en Græker vilde tænke sig den,
                    Natten, hvori der elskes, og Natten, hvori der myrdes, Natten, som skjuler alle
                    Vellyster og alle Forbrydelser under sin Kaabe, denne Nat er det ikke. Det er
                    Natten, den milde Sommernat, paa Landet. Og denne idylliske Aand, denne milde og
                    fredelige Stemning er det, som i dette Product af den fællesgermaniske
                    Renaissance af Antiken nærmest udgjør det eiendommeligt Danske. Den særegne
                    landlige Skjønhed, der er udbredt over denne Figur, er ligesaa dansk som den
                    strenge Værdighed og Sædelighed hos Goethes »Iphigenia« er tydsk. Thorvaldsens
                    Kunst er ligesom Goethes her Udtryk for en Reaction mod den fransk-italienske
                    Barokstil, men for en trods al dens Berettigelse ensidig og ikke frugtbar
                    Reaction. Thi selv hvor Roccoco-Stilen er mest absurd, har den dog det Fortrin,
                    at den fremfor Alt ikke vil gjentage det Gamle, det Antike, ikke gjøre det om,
                    som een Gang er gjort, men at den, ofte grimt og forvredent, men altid heftigt,
                    personligt, ildfuldt, vil hitte paa noget Nyt, hitte paa Noget selv, frembringe
                    noget Originalt. Derfor er Bernini, trods alle sine Synder mod Sandhed og
                    Skjønhed, dog i sine bedste Værker, som »Den hellige Therese« i »Santa Maria
                    della Vittoria« i Rom og i sin »San Benedetto« i Subiaco, saa stor, at man
                    begriber den Begeistring, han vakte, og at han langt overstraaler mangen moderne
                    antikiserende Billedhugger, der aldrig frembringer noget Forvredent, men heller
                    aldrig noget Originalt.</p>
                <p>Thorvaldsen afbrød med en voldsom Tilbagevenden til det Antike Konstens hele
                    Udvikling siden Grækernes Tid. Det er umuligt at see paa hans Kunst, at der
                    nogensinde har levet en Billedhugger, som hed Michel Angelo. Men hvad
                    Thorvaldsen følte sig beslægtet med i Antiken var det Samme, der tiltrak den
                    ældre Goethe i den græske Kunstform: dens blide Ro og stille Høihed.</p>
                <p>De veed nu, hvilken Opfattelse af Græciteten det var, som kom til Orde i Frankrig
                    gjennem Mme de Staëls »Corinna«. Det var naturligt og nødvendigt, at den kom
                    frem efter den franske Forvridning af det antike Regelsystem; men hvad jeg har
                    forsøgt paa at godtgjøre Dem, det er, at heller ikke denne nye Opfattelse af
                    Antiken er mere end relativ, at den ikke er absolut.</p>
            </div>
            <p><span class="ud">De store Nationer komme forholdsvis let til Selvforstaaelse; thi de
                    erfare af de fremmede Folkeslag den uhildede Dom, som det er saa vanskeligt at
                    fælde over sit Eget. De Fremmede ere, som Mme de Staël siger, »la postérité
                    contemporaine«, det vil sige: Eftertiden allerede som Samtid. Men i en lille
                    Nation som vor er det endnu mange Gange mere nødvendigt end ellers for
                    Kritikeren selv at kunne see paa det, med hvilket han er opfødt, uden medfødte
                    Fordomme, paa samme Tid, som han bevarer det fortrolige Kjendskab til
                    Gjenstanden, som ingen fremmed Dommer ret let kan erhverve.</span>
                (1872:181-190)</p>

            <p>
                <strong>></strong>
            </p>

            <p>[…] der begeistrer ham. <span class="ind">Hvad der hos Grækerne selv var
                    lidenskabeligt, farverigt eller realistisk, skjødes tilside af ham og toges ikke
                    med. Hvad der hos dem var folkeligt, burlesk, effektfuldt blev ligeledes
                    fjernet. Og ud fra denne ensidige, rent winkelmannske Opfattelse af Antiken var
                    det at han frembragte en lang Række af antikiserende Poesier, hvoraf nogle som
                    »Achilleis« strax af Samtiden betragtedes som abstracte og svage, men hvoraf ét
                    enkelt »Ifigenia« med Rette vakte høi Beundring og kan betragtes som Typen for
                    hele den germanisk-gothiske Stammes Reproduction af den græske Aand. Man finder
                    i Thorvaldsens af de samme ledende Ideer beherskede Forhold til Antiken en
                    næsten parallel Bevægelse. I nogle af hans ældste Basreliefs som »Achilles og
                    Briseis« f. Ex., findes en lignende djærvere Holdning overfor Antiken som den,
                    med hvilken Goethe begyndte, men i alle de senere antikiserende Værker findes
                    ogsaa det samme Ideal af fredelig og dæmpet Harmoni, som afløste den kraftige
                    Tendents.</span></p>
            <div class="ind">
                <p>Den Kreds af Personligheder, under hvis Indflydelse Mme de Staël befandt sig,
                    Cheferne for Tydsklands romantiske Skole, nærede en levende Overbevisning om
                    Ufrugtbarheden af litterære og kunstneriske Forsøg paa at reproducere Antiken.
                    A. W. Schlegel havde fortsat Lessings Kamp mod Frankrigs saakaldte klassiske
                    Poesi og paa dens Bekostning fremdraget Troubadourpoesien, der ikke søgte nogen
                    Støtte i græsk og latinsk Litteratur. Han stillede sig ligeledes kjøligere til
                    Goethes helleniserende Poesier end til dem, der behandlede mere hjemlige og mere
                    brogede Sujetter. Derfor hedder det i Corinna (I,321), at da Grækernes og
                    Romernes religiøse Følelser og deres aandelige Anlæg i alle Retninger ikke kunne
                    være de samme som vore, saa er det os umuligt at frembringe Noget i deres Aand
                    eller saa at sige opfinde Noget paa deres Terrain. Man havde ikke behøvet den
                    Henvisning til en Afhandling af Fr. Schlegel i »Europa«, som er givet i en
                    Anmærkning, for at spore, hvad Inspiration Forfatterinden her har fulgt. Og man
                    troer næsten at læse en romantisk Kritiker, naar man i Værket »Om Tydskland«
                    støder paa følgende Udvikling om samme Thema: »Hvis i vore Dage de skjønne
                    Kunster bleve indskrænkede til de Gamles Simpelhed, vilde vi dog ikke naae til
                    den primitive Kraft, der udmærker dem, og vi vilde gaae glip af det inderlige og
                    sammensatte Følelsesliv, der kun findes hos os. Simpelheden i Kunsten vil hos de
                    Moderne let blive til Kulde og Abstraction, medens den hos de Gamle var fuld af
                    Liv«.*) [*) Mme de Staël: Oeuvres complètes, Tome X 273.]</p>
                <p>Jeg troer, at denne Udtalelse rammer det Rette, og at Winkelmanns, Goethes og
                    Thorvaldsens Grækenland er omtrent ligesaa ugræsk som Racines; thi medens
                    Racines Stil er for forfinet, for salon- og hofmandsagtig til at være græsk, er
                    Goethes og Thorvaldsens, som falder sammen med Winkelmanns Kunstanskuelse, for
                    udrenset, for vandklar og for kold til at være græsk. Jeg troer, at den Tid vil
                    komme, da man ikke finder Goethes Ifigenia synderlig mere græsk end Racines, da
                    man opdager, at den tydske Ifigenias sædelige Værdighed er ligesaa tydsk, som
                    den franske Ifigenias gratiøse Finhed er fransk, og da man i Thorvaldsens
                    skjønneste antikiserende Værker som hans »Nat« finder ikke en sydlandsk ildfuld;
                    men en mild og nordisk Fantasi.</p>
                <p>Man kan da dele Mme de Staäls og Romantikernes Anskuelse, at den antikiserende
                    Stil i moderne Kunst, (dette Product af en Utilbøielighed til at være sig selv,
                    det vil sige moderne, og af en Bestræbelse for at være det Umulige, det vil sige
                    antik) i og for sig er en Urimelighed, der kun kan forstaaes som relativt
                    berettiget Opposition mod den fransk-italienske Barok- og Parykstil uden at man
                    derfor behøver at indvikle sig i den Selvmodsigelse, hvori hun efter
                    Romantikernes Mønster gjør sig skyldig, naar hun tvertimod sin Theori udtaler
                    sig med Varme om Goethes Ifigenia og Thorvaldsens første Værker; thi hun
                    overseer, at overalt hvor det af klassiske Studier udsprungne Værk har faaet et
                    blivende Værd, der beroer det paa, at Kunstnerens eller Digterens
                    Nationalcharakter og personlige Eiendommeliglied har brudt sig Vei gjennem den
                    forfinede og spinklere Atticisme, der er Stilbestræbelsens Resultat.</p>
            </div>
            <p><span class="ind">Hvad der i »Corinna« og Bogen »Om Tydskland« siges mod den uægte
                    Classicitet, er vel nærmest fremgaaet af Reactionen mod det 18de Aarhundredes
                    Aand; men det greb for Frankrigs Vedkommende længere tilbage og ramte tillige de
                    berømte Navne fra det 17de Aarhundrede, fra Ludvig den 14des klassiske
                    Tidsalder, som A. W. Schlegel efter Lessings Mønster havde gjort til Skive for
                    sin Kritik. Paa dette Punkt stod Mme de Staël i Fare for at saare Franskmændenes
                    Nationalstolthed og hun udtrykker sig derfor her kun refererende, bruger al
                    mulig Forsigtighed og tager Forbehold, hvor hun kan. Hun gjør med Rette
                    gjældende, at Aanden i denne Kritik ikke kan kaldes ufransk; thi det er den
                    samme, som raader i Rousseau's Brev imod den franske Musik, den samme
                    Beskyldning for at erstatte Følelsens naturlige Udtryk med en vis pompøs
                    Affectation. Men naar Tydskerne skulde symbolisere den franske Opfattelse af
                    Antiken, saa pegede de hen paa de Malerier, hvor Ludvig den 14de var afmalt,
                    snart som Jupiter, snart som Hercules, nøgen eller med et Løveskind over
                    Skuldrene, men med sin store Allongeparyk paa sit Hoved, og naar Mme de Staël
                    som de fremhæver Tydskernes antike Stil paa den franskes Bekostning gjør hun dog
                    sine Landsmænd nogen Uret. Thi David's Kunst havde allerede vist, at
                    Franskmændene vare istand til uden fremmed Opfordring at kaste hin Paryk, og
                    naar Alt kom til Alt stode Tydskerne sikkert ikke Grækerne nærmere i deres Kunst
                    end de Franske. Hun lod sig paa dette Punkt skuffe af, at Tydskerne havde havt
                    Winkelmann, der gjenopdagede Antiken, og at de paa hendes Tid frembragte Goethes
                    helleniske Poesi, medens Frankrig derimod havde havt Racine, der gjorde de
                    græske Heroer til Hofmænd, og Voltaire, der betragtede Aristofanes som en
                    Gjøgler. Der er visselig ingen Tvivl om at Tydskerne, hvis Litteratur er saa
                    kritisk, ja hvis Poesi er udsprungen af Kritik og Æsthetik, have forstaaet
                    Grækerne langt bedre end de franske og efterlignet dem i Kraft af denne
                    Forstaaelse. Men man ligner aldrig i ringere Grad en original Natur end naar man
                    efterligner den: Frankrig har en Folkeaand, der som Grækernes aldrig er plump og
                    som har en udpræget Forkjærlighed for Lethed og Elegance, Form, og Farve,
                    Lidenskab og dramatisk Liv. Tydskerne ynde Begrændsning og Maal i alle praktiske
                    Foretagender, derimod ynde de hverken at begrændse Tanken eller Fantasien.
                    Derfor triumfere de, hvor den plastiske Form forsvinder: i Metafysik, i lyrisk
                    Poesi og i Musik, men derfor have de ogsaa Hypotheser i deres Videnskab og
                    Formløshed i Kunsten, derfor er Farverne den svage Side i deres Maleri og Dramet
                    den svage Side i deres Digtekunst. Dem fattes med andre Ord netop de plastiske
                    Evner, som Grækerne besadde i høieste Grad. Er da Frankrig langt fra at være
                    noget Hellas i Kunsten, saa er Tydskland endnu længere derfra; af de græske
                    Guder og Gudinder har det kun formaaet at tilegne sig een, nemlig Pallas Athene,
                    og hende har det givet Briller paa Næsen. Mme de Staël kunde til Schlegel have
                    bemærket, at en Athene med Briller ikke er synderlig smukkere end en Jupiter med
                    Paryk.</span> (1877:279-284)</p>
        </div>

        <div id="hs1_0090">
            <h1>Udeladelse</h1>
            <h2>1.-udgavens kap. XV-XVI findes ikke i 2.-udgaven. Dele af kapitlerne er indarbejdet
                andre steder i 2.udgaven</h2>
            <div class="ud">
                <p>XV.</p>
                <p>Mme de Staëls Forfattervirksomhed kan bestandig sees fra to Sider. Den falder
                    ligesom i to Dele, en mandlig og en kvindelig Virksomhed, den philosophiske og
                    den digteriske, Ideerne og Følelserne. En særegen Inderlighed i Følelsens
                    Behandling røber overalt, at Forfatteren er en Kvinde. Naar engang det Øieblik
                    kommer, da man forsøger paa at skrive Kvindens Psychologi, og naar man vil
                    forsøge paa at bestemme den kvindelige Phantasies og den kvindelige Aands
                    Eiendommelighed til Forskjel fra den mandlige — og saa langt staaer Psychologien
                    tilbage, at der endnu ikke er gjort det ringeste Forsøg derpaa — ville Mme de
                    Staël’s Skrifter blive en af de værdifuldeste Kilder. Det Kvindelige røber sig
                    maaskee først i Maaden, hvorpaa den mandlige Hovedfigur er tegnet. Til enhver af
                    hans fremtrædende Egenskaber anfører Forfatterinden dens Aarsager, hans ædle
                    Charakter forklares ved hans Opdragelse, hans aristokratiske Herkomst og hans
                    Stolthed, hans Tungsind forklares ved Englænderens »Spleen« og ved hans
                    ulykkelige Forhold til en Fader, hvem han tilbeder, som Mme de Staël tilbad sin,
                    og til hvis Skygge han staaer i det samme Afhængighedsforhold som Søren
                    Kierkegaard stod i til sin afdøde Faders: kun Eet lader Forfatterinden henstaae
                    uforklaret, og det er hans physiske Mod. At udsætte sit Liv er ham i den Grad
                    let og elementært, som for os Andre at skrive orthographisk. Det er et curiøst
                    og gjennemgaaende Træk, at kvindelige Romanforfattere næsten ufravigeligt
                    udruste deres Helte med det forvovneste Mod, et Mod, der aldrig er tilkjæmpet,
                    men staaer ligesom abstract udenfor Personligheden, paa samme Tid som det er en
                    af talrige store Forfattere bemærket Kjendsgjerning, at det i de moderne Samfund
                    især er Kvinderne, som forhindre Mændene fra at vove, og som Kvinderne ligesaa
                    gjennemgaaende vise de feigeste offentlige Personligheder (de Præster, der
                    salvere deres Liv under Epidemier, de Krigshelte, der angribe Fjenden paa
                    Papiret) den største, undertiden mest hysteriske Beundring og Hyldest.
                    Forklaringen synes at være den, at Mandsmodet er den Egenskab, der som den
                    høieste Potents af det Mandlige bliver et Slags Ideal for Kvinden, men et Ideal,
                    som hun ei forstaaer, som hun ikke kjender igjen i Virkeligheden, og som hun
                    derfor skildrer helst og daarligst.</p>
                <p>Hvad jeg her har sagt gjælder om Oswalds heltemodige Adfærd under Branden i
                    Ancona, hvor han under de rædselsfuldeste Omstændigheder bliver hele Byens
                    Frelser. Han alene forsøger med sine Englændere koldblodigt dens Slukning og
                    iværksætter denne. Han befrier de i Ghettoen indespærrede Jøder, som
                    Befolkningen i sin Fanatisme vil lade brænde som Sonofre. Han vover sig ind i
                    det brændende Galehus, ind i Værelset, hvor de mest rasende Fanger opholde sig,
                    behersker og befrier de af Luer omspændte Vanvittige, løser deres Lænker og
                    lader end ikke en Eneste af de Modstræbende tilbage. Den hele Scene er fortalt
                    med en i Sandhed grandios Phantasi. Men, som sagt, det er i det Psychologiske,
                    at der spores nogen Svaghed. Da det imidlertid gjælder om at skildre Indtrykkene
                    af denne Handling paa Corinnas kvindelige Hjerte, tager Mme de Staël sin fulde
                    Opreisning. Oswald havde ved en Bortreise over Hals og Hoved undflyet al
                    Taksigelse, men da han paa Tilbageveien atter kommer til Ancona med Corinna,
                    bliver han gjenkjendt, og Corinna vækkes om Morgenen ved Skrigene: »Leve Lord
                    Nelvil, leve vor Velgjører!« Hun begiver sig ud paa Pladsen, og hun,
                    Digterinden, hvis Navn er berømt Italien over, er hurtig kjendt og modtaget med
                    Henrykkelse af den forsamlede Mængde. Mængden anraaber hende om at være dens
                    Ordfører og at tolke dens Taknemmelighedsfølelse for Oswald. Hvor forbauset
                    bliver han ikke, da han træder ud paa Pladsen og seer Corinna i Spidsen for
                    Folkehoben. »Hun takkede Lord Nelvil i Folkets Navn og gjorde det med saamegen
                    Ynde og Adel, at alle Anconas Indbyggere vare henrykte derover.« Og, tilføier
                    Forfatterinden med kvindelig Finhed, hun sagde vi, idet hun talte om dem. »De
                    har frelst os, vi skylde Dem Livet.« Dette vi er en Perle. Og, hedder det
                    videre, da hun nærmede sig for i deres Navn at tilbyde Lord Nelvil den Krands af
                    Ege- og Laurbærblade, som de havde flettet til ham, greb en ubeskrivelig
                    Bevægelse hende, hun følte sig ligesom frygtsom, idet hun nærmede sig Oswald. I
                    dette Øieblik kastede den hele Befolkning, der i Italien er saa letbevægelig og
                    saa enthousiastisk, sig paa Knæ foran ham, og ufrivillig sank Corinna paa Knæ
                    idet hun tilbød ham Krandsen. Det er i Skildringen af de kvindelige Følelser, at
                    Mme de Staël har sin Styrke, Følelserne hos et kvindeligt Geni, der lider
                    Geniets hele Martyrium.</p>
                <p>Af Alt rører den huslige Lykke og den kvindelige Renhed hende dybest. Hvor dybt
                    føler hun ikke, da hun læser denne Indskrift paa en romersk Hustrus Sarkophag:
                    »Ingen Plet har besudlet mit Liv fra Brylluppet af indtil Baalet, jeg har levet
                    ren mellem Brudefaklen og Baalets Fakkel.« Men denne Hymens Lykke var ikke hende
                    forundt, Corinna saa lidet som Mignon, disse to Længselens Børn, der hver for
                    sig i den franske og i den tydske Litteratur personificere Italien. Corinna er
                    den sidste Ætling af hine Italiens ædle og ensomme Sibyller, om hvilke
                    Traditionen overalt fortæller saa meget. Hun skabtes til at lide, hun, som selv
                    siger at vor arme menneskelige Natur ikke kjender det Uendelige ad anden Vei end
                    igjennem Lidelsen. Men før hun gaaer under som det sidste Offer paa den antike
                    Arena, smykkes hun som Ofret og føres i Triumph.</p>
                <p>Da vi lære hende at kjende, træffe vi hende under Optoget til Capitol, simpelt,
                    men malerisk klædt, med antike Cameer i Haaret, med det fine røde Shawl slynget
                    turbanlignende om sit Hoved, som paa Gérards bekjendte smukke Portræt af Mme de
                    Staël. Det er det Costume, som svarer til Corinna; hun, de farverige Egnes Barn,
                    har endnu ikke tabt Farvesandsen, har endog i det stive, regelrette England
                    bevaret friske Sandser og Kjærligheden til hin Treenighed af skjønne Ting: Guld,
                    Purpur og Marmor.</p>
                <p>Og som alle Periodens andre store Typer ville vi hidsætte hende i de Omgivelser,
                    der svare til hende og hvori hun hører hjemme som René i Urskovene, Obermann paa
                    Høialperne og Saint Preux ved Genfersøen. Corinnas Skikkelse er bevaret for
                    Efterverdenen i det bekjendte Maleri, af hvilket Kobbere sees overalt: Corinna,
                    som improviserer paa Cap Misene.</p>
                <p>Hendes vulkanske og straalende Natur hører hjemme i denne straalende og vulkanske
                    Egn. Neapels Golf synes at være eet stort, sunket Krater, omringet af smilende
                    Byer og skovbeklædte Bjerge; omsluttende sit Hav, der er endnu langt mere blaat
                    end Himlen, ligner den et smaragdgrønt Bæger, fyldt med en Vin som skummer og
                    hvis Rande og Sider smykkes med Vinløv og Ranker. Inderst inde ved Landet
                    straaler Havet dybt azurblaat, længere ude er det vinfarvet, som allerede Homer
                    kaldte det, og over dette lyser en Himmel, der ikke, som det almindelig troes,
                    er mere blaa end vor, men som snarere er mere bleg, kun at dens Blaat har som et
                    Underlag af hvid Ild, der lyser hvidligt og blaaligt glødende. I denne Egn satte
                    de Gamle Helvede. I Avernersøens Grotte var Nedgangen dertil, dette kaldte de
                    Helvede, dette Paradis. De have ment, at den vulkanske Oprindelse og Omgivelse
                    viste, at Tartaros var nær. Overalt de vulkanske Former. Et stort Bjerg har en
                    Side som om det var skaaret igjennem med en Kniv. Det halve Bjerg er faldet ned
                    i Jordskjælv. Cap Misene, Landets yderste Pynt, der paa den ene Side lukker
                    Golfen med Nisidas lille Klippeø foran sig, Procida og Ischia bag sig, bestod
                    eengang ikke som nu af to adskilte Høider, men var Et. Vesuvs to Kratere fremkom
                    ved det Udbrud, der slugte Pompeii. Overalt Frugtbarhed og Ild. Faa Skridt fra
                    Solfataras Svovldampe, der stige op mellem Lavagruset, ligge Marker, som helt
                    bestaae af tindrende røde Valmuer, andre med store blaa Blomster, stærkt
                    duftende lodne Mynter, Urter, der naae En til midt paa Livet, en Rigdom, en
                    Mylr, en Frugtbarhed og Yppighed, som om denne bugnende Fylde kunde skyde op
                    igjen paa en eneste Nat, hvis man fældede det Hele. Og hertil kommer den
                    overvældende Vellugt: et Krydr, som aldrig mærkes i Norden, en uhyre Symphoni af
                    Millioner forskjellige Planters Duft.</p>
                <p>Det er hen ad Aften, at Corinnas Selskab drager ud paa Cap Misene. Man seer
                    derfra ind over den store By, man hører ligesom i den dumpe Larm dens
                    Hjertebanken. Overalt for Ens Øie flamme efter Solnedgang Lys, i alle Veienes
                    Spor ligge de; tvers over Veien langs op ad Bjergsiderne springe og flyve de
                    klare Flammer i Luften, mange større end Sølvdalere eller Specier; de, som flyve
                    høiere oppe, ligne ganske løsrevne og bevægelige Stjerner. Alle disse Flammer,
                    der bevæge sig i lange Spring og slukkes et Secund efter hvert Spring, ere
                    Sydens lysende Insekter. I Mørket hensætte disse Tusinder af Flammer En i
                    »Tusind og een Nat«. Overfor lyser, seet fra Cap Misene, den høirøde Lavastrøm
                    ned ad Vesuvs mørke Side.</p>
                <p>Her er det, at man bringer Corinna hendes Lyre, og hun besynger først Pragten af
                    denne Natur, Storheden af de Minder, der knytte sig til den, til Cumæ, hvor
                    Sibyllen boede, til Gaeta, som ligger bagved, hvor Cicero udaandede for
                    Tyrannens Dolk, til Capri og Bajæ, som bevare Mindet om Tibers og Neros
                    Rædselsgjerninger, til Nisida, hvor Brutus og Portia sagde hinanden det sidste
                    Farvel, til Sorrent, hvor Tasso, undsluppen fra Galehuset, ussel, forfulgt, med
                    uredt Skjæg og sønderrevne Klæder bankede paa sin Søsters Dør, der end ikke
                    strax kunde kjende ham igjen, og som saa ikke kunde tale for Taarer. Her er det,
                    hun ender med en Elegi om al Jordelivets Kval og al Jordelivets Lykke.</p>
                <p>Og vil De høre, hvorledes Corinna taler, naar hun er inspireret, midt i denne
                    Natur, hvor Skjønheden er bygget paa Undergangen, hvor Lykken aabenbarer sig som
                    en flyvende, hurtigt slukket Flamme, og hvor Vulcanen bestandig truer
                    Frugtbarheden.</p>
                <p>Hun siger: »Jesus tillod en svag og maaskee angrende Kvinde at bade hans Fødder
                    med de kostbareste Salver; han stødte dem tilbage, der raadede hende til at
                    opbevare denne Vellugt til en nyttigere Brug. »Lad hende kun gjøre det, sagde
                    han, thi jeg er kun kort Tid sammen med Jer.« Ak! Alt hvad der er godt og
                    sublimt paa denne Jord er kun kort Tid sammen med os. Alderen, Svagheden, Døden
                    udtørrer snart den Dugdraabe, som falder ned fra Himlen og som hviler paa
                    Blomster. Lad os da blande Alt, Elskov, Religion, Geni og Solen og Vellugten og
                    Musik og Poesi; der gives ingen anden Atheisme end Kulde, Egoisme og Lavhed. Det
                    hedder: »Naar To eller Tre ere forsamlede i mit Navn, saa vil jeg være midt
                    iblandt Eder.« Og hvad er det, o min Gud, at være forsamlede i dit Navn, hvis
                    det ikke er at nyde din skjønne Naturs ophøiede Gaver og ære Dig derfor og takke
                    Dig for Livet og fremfor Alt at takke Dig, naar et Hjerte, der ligeledes er
                    skabt af Dig, møder og svarer vort.«</p>
                <p>Saaledes taler hun under sin dobbelte Inspiration paa Høiden af sit Liv,
                    forsøgende paa at flette Geniet og Kjærlighedens Lykke sammen. Men kun et
                    Øieblik lykkes det hende at vikle Myrthen og Laurbærgrenen ind i hinanden, de
                    springe tilbage, rive sig fra hinanden, og Corinna forvandles fra den
                    begeistrede Sibylle til endnu en af de mange fortvivlede og sønderbrudte Aander,
                    gjennem hvilke Aarhundredets Genius protesterer mod det Samfund, der, som hine
                    tilsyneladende sikre Byer, er undergravet af vulkanske Flammer, Flammer, som
                    aldrig beroliges, men som give sig Luft i den ene Revolution eller Eruption
                    efter den anden hele vort urolige og ulykkelige Aarhundrede igjennem.</p>
                <br/>
                <p>XVI.</p>
                <p>Man kunde kalde »Corinna« et Digt om Nationalfordomme. Oswald repræsenterer alle
                    Englands, Greven af Erfeuil alle Frankrigs, og det er mod Fordommene hos disse
                    to, paa hin Tid Europa’s stærkeste og mest selvtillidsfulde Nationer, at Corinna
                    kjæmper af hele sin Sjæl og med sin poetiske Aands Begeistring. Denne Kamp er
                    ikke koldblodig, thi Corinna’s hele Lykke afhænger af, hvorvidt det vil lykkes
                    hende at bringe Oswald til at opgive sine medfødte Fordomme saa vidt, at han kan
                    blive lykkelig med en Kvinde som hende, hvis Liv paa ethvert Punkt staaer i
                    Strid med hvad der i England betragtes som det eneste Tilbørlige for en Kvinde.
                    Men idet Corinna saaledes søger at udvide Oswald’s Blik og smidiggjøre hans
                    stive og i de tilvante Fuger bestandig tilbagespringende Aand, iværksætter hun
                    samtidig Læserens Opdragelse. Paa Følelsernes Omraade fortsætter hun den samme
                    Gjerning som vi have seet hende ifærd med paa Ideernes. Hun skizzerer de første
                    Grundrids til en Racepsychologi, endog for de intimeste Følelsers Vedkommende.
                    Hendes Landsmænd forsøgte dengang, omtrent som Tydskerne nutildags, i
                    forfængelig Overbevisning om, at de alene repræsenterede Civilisationen, at
                    udslette alle andre Landes Nationalfarve. Dybest inde er det derfor hendes Agt
                    at vise dem, at deres Maade at tage Følelserne paa kun er een8 blandt mange
                    ligeberettigede og stundom mere berettigede.</p>
                <p>Greven af Erfeuil er en mesterlig udført Type paa alle franske Dyder i Forening
                    med den hele nationale Letsindighed og Tomhed. Men da Mme de Staël selv er
                    Protestant og da den protestantiske Aandsretning overhovedet næsten til alle
                    Tider har vist sig uendelig meget mere hovmodig og ufordragelig end de katholske
                    Landes, da endelig Bogens Helt er en stiv høikirkelig Englænder, er Bogens
                    egentlige Braad vendt imod den hele tykke protestantiske Bornerthed.</p>
                <p>Lad os tage en enkelt Følelse, f. Ex. Elskov. Den nordiske Opfattelse af den
                    skildres i Oswalds Person. Intet ligner hans første Befippelse, da han seer
                    Corinna uden nogetsomhelst Hensyn til hendes Kjøn, i Italien blive elsket og
                    beundret som Geni. Den Art offentlige Existents for en Kvinde forekommer ham i
                    høi Grad stødende (shocking). Han er vant til at betragte Kvinden som en Art
                    Husdyr, og kan i Begyndelsen slet ikke forsone sig med den Tanke, at man kunde
                    være tilbøielig til at tilgive en Kvinde den Forbrydelse at have Geni. Han føler
                    sig ligesom ydmyget og irriteret derved, hans Hovmod begriber, at den egentlige
                    absolute Tilbedelse af Manden, der for en ret Englænder staaer som Hustruens
                    høieste Dyd, og som sikrer den ægteskabelige Tryghed, vanskelig vil kunne ventes
                    af saa fri en Aand. Og da hun endelig elsker ham og med en Lidenskab, i
                    Sammenligning med hvilken Alt blegner, hvad han har seet eller hørt om, og som
                    er saa uegennyttig, at den bringer hende til at sætte Alting paa Spil for hans
                    Skyld uden at fordre det Mindste, saa glemmer han hende, hendes Geni, hendes
                    Sjæleadel og hendes aandelige Storhed, ligesaa snart han atter staaer paa
                    engelsk Grund, paany indaander engelske Taager og Fordomme og træffer et ungt
                    uskyldigt Pigebarn paa 16 Aar, der er som skabt til Hustru efter den engelske
                    Recept, tillukket, uvidende, uskyldig, taus, den incarnerede Familiepligt med
                    blonde Haar og blaa Øine.</p>
                <p>Det er paa et andet Punkt, at hun rammer den franske Opfattelse af Elskoven. Hun
                    efterviser, hvorledes alle gode Følelser i Frankrig inficeres af een Last, den
                    af Forfængelighed udsprungne Frygt for Samfundet. Den franske Elskov er, mener
                    hun, næsten lutter Forfængelighed. Alle Følelser og det hele Liv regjeres af
                    Viddet, af Lysten til at tage sig ud og af den Frygt, som kan charakteriseres
                    ved de Ord: »Hvad vil man sige til det?« I den Henseende samstemmer Mme de Staël
                    fuldstændig med en nær efter hende følgende Forfatter, den skarpsindige og
                    originale Henry Beyle, der pleier at betegne Franskmændene som de livligt
                    Forfængelige (Les vainvifs) og som paastaaer, at alle deres Handlinger dicteres
                    af Betragtningen Qu’en dira-t-on, det vil sige, af Frygten for det
                    Latterlige.</p>
                <p>Det franske Folk er ligesom det danske vant til at være meget stolt af sin
                    udviklede Sands for det Komiske, saa stolt, at det navnlig er formedelst den, at
                    Frankmændene beskedent betegne sig selv som Verdens mest spirituelle Nation.
                    Corinna paastaaer, at det er denne Sands og den tilsvarende Frygt for det
                    Latterlige, som i Frankrig dræber al Originalitet i Sæder, i Costumer, i Sprog,
                    som berøver Phantasien al Frihed og Følelsen ethvert naturligt Udbrud. Al
                    medfødt Følelse og Aand forvandler sig til Epigrammer istedenfor til Poesi i de
                    Lande, hvor Frygten for at blive Gjenstand for Viddet eller Spotten bringer
                    Enhver til selv først at gribe dette Vaaben. »Skal man«, indvender hun mod
                    Erfeuil, »da bestandig leve for hvad Samfundet siger om En? Det, man tænker og
                    det man føler skal da aldrig være Ens Ledestjerne? Hvis det var saaledes, hvis
                    vi stadigt og bestandigt burde efterligne hinanden indbyrdes, hvorfor er der da
                    blevet en Sjæl og en Aand til Hver? Forsynet kunde da have sparet sig denne
                    Luxus.«</p>
                <p>Hun glæder sig da nu ved at beskjæmme det nordiske Puritanerhovmod og den franske
                    Forfængelighed og Frygt for det Latterlige med den ligefremme Naturlighed, som
                    det italienske Folk selv i sin Fornedrelse har bevaret. »Hvorledes«, siger
                    Oswald til Corinna, da han taler om England, »har De kunnet forlade hin
                    Kydskhedens og Sædelighedens Helligdom og gjøre dette sunkne Land til Deres
                    Adoptivfædreland?« Corinna svarer: »I dette Land ere vi beskedne, hverken stolte
                    af os selv, som Englænderne, eller fornøiede med os selv som Franskmændene.« Hun
                    tegner med fine og sande Træk den rørende Naivetet, hvormed Følelsen i Italien
                    giver sig tilkjende: Ingen stiv Reserverethed som i England, intet Coquetteri
                    som i Frankrig. Kvinden vil her kun behage den, hun elsker, og bryder sig ikke
                    om, at hele Verden faaer det at vide. Een af hendes Venner kommer efter nogen
                    Tids Fraværelse tilbage til Rom og lader sig melde hos en fornem Dame. Tjeneren
                    kommer ud og svarer: »Prindsessen modtager ikke i denne Tid, hun er i daarligt
                    Humeur, hun er inamorata,« paa Dansk: hun er forelsket. Hun viser hvor
                    skaansomt, hvor ædelt Kvinden bedømmes i Italien og hvorledes hun selv i
                    Galanteriet bevarer en vis Uskyld. En fattig Pige dicterer paa offentlig Gade et
                    Kjærlighedsbrev til sin Elsker, og Skriveren nedskriver det med største
                    Alvorlighed, dog aldrig uden af sit Eget at tilføie alle de officielle Formler,
                    som det er hans Profession at kjende. Den stakkels Soldat eller Arbeider
                    modtager saaledes et Brev, i hvilket mange ømme Forsikringer befinde sig i en
                    Ramme af »Høistærede Samtidige!« og »Deres med Agtelse ærbødige« o. s. v.
                    Corinna’s Skildring er her fuldkommen sand. Jeg har ved et Tilfælde selv seet
                    den Slags Breve. Og paa den anden Side er Lærdom hos Kvinden i Italien intet
                    usædvanligt. En Franskmand, der kalder en kundskabsrig Kvinde en Pedant, faaer i
                    Bogen Svaret: »Hvad ondt er der i, at en Kvinde kan Græsk?«</p>
                <p>Corinna mangler da heller ikke Blik for, at den officielle Hævden af Pligt og
                    Moral i Norden er baseret paa den største Raahed med Hensyn til alle de
                    Tilfælde, i hvilke Samfundsloven eengang er brudt. Hun viser, hvorledes Manden i
                    England intet Løfte og intet Forhold respecterer, uden det som statsretligt er
                    ført til Protokols, og hvorledes der i det strenge England til Helligheden af
                    Ægteskabet, til det ulastelige Liv i Hjemmet svarer den skamløseste og mest
                    bestialske Prostitution, som den personlige Djævel svarer til den personlige
                    Gud. I Modsætning hertil siger hun med kvindelig Forsigtighed og Blufærdighed,
                    men dog med Bestemthed, som saa: »De huslige Dyder udgjøre i England Kvindernes
                    Hæder og Lykke, men hvis der er Lande, i hvilke Kjærlighed træffes udenfor
                    Ægteskabets hellige Baand, saa er blandt disse Lande det, hvor der tages mest
                    Hensyn til Kvindens Lykke: Italien. Mændene have der dannet sig en Moral for de
                    Forhold, der falde udenfor Moralen, et Hjertets Tribunal.« Det9 er dette
                    Tribunal, som fik Domskraft ved Middelalderens Kjærlighedshoffer, det er dette,
                    som slaaer Byron saa stærkt, da han i Italien træffer et det engelske aldeles
                    modsat, men iøvrigt fuldstændigt Moralsystem. Og som altid forsøger hun ogsaa
                    her at føre disse mildere Sæder tilbage til Landets milde climatiske Forhold.
                    Hun vover at sige: »Hjertets Forvildelser indgyde her meer end andensteds en
                    overbærende Medlidenhed. Har Jesus ikke sagt til Magdalene: »Meget vil blive
                    tilgivet hende, fordi hun har elsket Meget?« Disse Ord ere blevne udtalte under
                    en ligesaa smuk Himmel som vor, denne samme Himmel anraaber for os om Guddommens
                    Barmhjertighed.«</p>
                <p>Selv Protestant lærer hun da sine Troesfæller at forstaae den italienske
                    Katholicisme: »Da Katholicismen her ikke har havt nogen anden Religion at kjæmpe
                    med, har den faaet en Charakter af Blidhed og Overbærenhed som intet andet Sted,
                    medens derimod Protestantismen i England for at tilintetgjøre Katholicismen der,
                    har maattet bevæbne sig med den største Strenghed i Principer og i Moral. Vor
                    Religion formaaer ligesom den antike at besjæle Kunstnerne, at inspirere
                    Poeterne og udgjør saa at sige en Del af alle vort Livs Nydelser, medens Eders,
                    idet den indordnede sig i et Land, i hvilket Forstanden spiller en meget større
                    Rolle end Indbildningskraften, har antaget en Charakter af moralsk Strenghed,
                    som den for bestandig vil beholde. Vor taler i Kjærlighedens Navn, Eders i
                    Pligtens Navn. Skjøndt vore Dogmer ere absolute, ere vore Principer liberale, og
                    vore absolute Dogmer lempe sig efter Livets Omstændigheder, medens Eders
                    religieuse Frihed uden nogensomhelst Undtagelse sætter sine Love i Respect.« Hun
                    viser, hvorledes man derfor i de protestantiske Lande bestandig nærer en Frygt
                    for Geniet, for Aandens Overlegenhed. »Man gjør det med Urette,« siger hun, »thi
                    denne Overlegenhed er efter sit Væsen yderst moralsk. At forstaae Alt gjør meget
                    overbærende, og at føle dybt indgyder en stor Godhed.«</p>
                <p>»Hvorfor er Geniet en Ulykke? Hvorfor har det forhindret mig i at blive elsket?
                    Vil han hos en anden Kvinde finde mere Aand, mere Sjæl, mere Ømhed end hos mig?
                    Nei, han vil finde mindre, og han vil være tilfreds, thi han vil finde sig i
                    Overensstemmelse med Samfundet. Hvilke unaturlige Glæder, hvilke unaturlige
                    Kvaler det skjænker! Overfor Solen og Stjernehimlen føler man kun Trangen til at
                    elske hinanden og føle sig hinanden værdig, men Samfundet, Samfundet, hvor gjør
                    det Hjertet haardt og Aanden letsindig, hvor bringer det En til at leve blot for
                    hvad man vil sige om os! Hvis Menneskene en Dag mødte hverandre, hver for sig
                    befriede fra det Tryk, som Alle udøve paa hver Enkelt, hvilken ren Luft vilde da
                    trænge ind i Sjælen, hvormange nye Ideer, hvormange sande Følelser vilde da ikke
                    forfriske! — Modtag da min sidste Hilsen, o mit Fødeland! udbryder Corinna i sin
                    Svanesang til Ære for Rom — og man føler den Landsforvistes Bitterhed og
                    Selvfølelsen overfor Napoleon i disse Ord: »Du har tilladt mig Hæderen, Du
                    frisindede Nation, der ikke forviser Kvinderne fra dit Tempel, Du, som ikke
                    ofrer det udødelige Talent paa en forbigaaende Skinsyges Alter, Du, som altid
                    har Bifaldsraab for Geniet, naar Du seer det stige, Geniet, denne Seierherre
                    uden Overvundne, denne Erobrer uden Bytte, der øser af Evigheden for at berige
                    Tiden!«</p>
                <p>Det er paa Basis af dette Grundrids af Modsætninger mellem et katholsk og et
                    protestantisk Følelsesliv, at Modsætningen mellem den dobbelte Kunstanskuelse
                    hæver sig. Og paa dette Punkt er Bogens Betydning den, at føre et energisk Slag
                    imod den hele protestantiske Hovmod og den kunstneriske Uforstand, som betegner
                    Oswald, i hvem hver Blodsdraabe er gjennemtrængt af engelsk
                    Nationalbornerthed.</p>
                <p>Midt i dette plastiske og musikalske Folk, der er saa godmodigt, saa barnligt,
                    saa ubekymret om sin Værdighed og saa umoralsk i Ordets engelske Forstand, føler
                    han, som er vant til at sætte Livets Betydning i Opfyldelsen af et vist Øbegreb
                    af Pligter og Værdighedsregler, sig fuldstændig deplaceret. Han mangler al
                    artistisk Sands; han anlægger snart en litterair, snart en moralsk, snart en
                    religieus Maalestok paa Kunsten, stødes overalt og kan Ingenting forstaae. Han
                    opdager nogle Basreliefer paa Peterskirkens Døre. Hvad ligner hans Forundring,
                    da han seer, at de forestille Ovids Metamorphoser! Det er jo det rene Hedenskab.
                    Corinna fører ham hen i Colosseum, og hans eneste Indtryk er, ligesom
                    Oehlenschlägers, Følelsen af at staae paa et uhyre Rettersted og den moralske
                    Indignation over de Ugjerninger, som her udøvedes mod de Christne. Han træder
                    ind i det sixtinske Capel, og, ukyndig som han er i Kunstens Historie, bliver
                    han i høi Grad oprørt ved at see, at Michel Angelo har understaaet sig i at male
                    Gudfader selv i Person med et bestemt begrændset menneskeligt Legeme, som var
                    det en Jupiter eller en Zeus. Han forarges ligeledes ved i Michel Angelo’s
                    Propheter og Sibyller Intet at finde af den ydmyge christelige Aand, som han
                    venter at træffe i et christent Capel.</p>
                <p>Ethvert af disse forskjellige Punkter er afluret Livet. Italien er, ligesom de
                    sydlandske Partier af Europa overhovedet, et Sted, som forudsætter en artistisk,
                    eller, som vi Danske pleie at sige, æsthetisk Disposition hos den Besøgende. Man
                    pleier at inddele det menneskelige Liv i tre forskjellige Sphærer, den
                    praktiske, den theoretiske og den æsthetiske. Den praktiske Betragtning af
                    Skoven er den, om Egnen er sund, eller den forstmæssige, som anslaaer den i
                    Brænde, den theoretiske er Botanikerens, som studerer Vegetationens Charakter
                    videnskabeligt, den æsthetiske eller artistiske endelig er den, som blot har Øie
                    for hvorledes Skoven tager sig ud. Det er denne sidste Sands, som mangler
                    Oswald. Han har ingen Øine, hans Forstand og hans Moral have berøvet hans
                    Sandser deres Friskhed. Derfor formaaer han ikke at glemme Indholdet over
                    Formen, derfor vækker Colosseums Arena ingen anden Betragtning hos ham end den
                    praktisk-moralske Erindring om alt det Blod, som her med Urette blev udgydt. I
                    Corinna’s Hævden af den modsatte Betragtningsmaade vil De føle Indflydelsen fra
                    Tydskland, Paavirkningen fra hendes Omgangsvenner, Brødrene Schlegel, det første
                    Pust af den vaagnende romantiske Aand i Tydskland. Thi hvad Romantiken, hvor
                    forskjelligt den end opfattes i de forskjellige Lande, bestandig hævder er, at
                    det Skjønne er sit eget Formaal eller, som det i Tydskland hed, »Selbstzweck«,
                    en Tanke man henter fra Kants »Kritik der Urtheilskraft«, en Bestemmelse ved
                    Skjønheden, der nu bliver sat som Opgave for Kunsten. Paa Fransk udtryktes dette
                    i Formlen »l‘art pour l’art«, og paa Dansk seer De denne Anskuelse første Gang
                    fremtræde i Oehlenschlägers Digte, f. Ex. i »Poesien forsvarer sig« eller i
                    Digtet »Morgenvandring« i »Langelandsreisen«.</p>
                <p>Men det er ikke blot Kunsten, det er Befolkningen og Livet i Italien, som for at
                    forstaaes og vurderes maa sees med artistiske Øine. Intet er almindeligere end i
                    Syden at træffe Englændere eller Tydskere eller Franskmænd, som ud fra deres
                    nationale Synspunkt finde Alt at laste. Tydskerne finde, at Kvinderne mangle den
                    skye Blufærdighed, det Jomfruelige, som de ere vante til at betragte som
                    Skjønhedsideal. Englænderne stødes ved Manglen paa Renlighed og Orden,
                    Franskmændene ved at Conversationen er saa ringe og Prosaen saa slet.</p>
                <p>Corinna viser, at Kvindens Skjønhed, som i Italien ikke er af en moralsk, men af
                    en plastisk og malerisk Art, fordrer et Øie, som er modtageligt for Farve og
                    Form og ikke svækket ved Læsning af Sort paa Hvidt. Hun stiller den italienske
                    Improvisation i Modsætning til den franske Conversation og finder i denne et
                    Æqvivalent.</p>
                <p>Et forstandigt Folk, som Englænderne, dyrker Forretningslivet og det praktiske
                    Liv, en følelsesfuld Nation som den tydske dyrker Musik, et spirituelt Folkefærd
                    som det franske converserer, det vil sige, faaer sine Indfald gjennem Samtaler
                    og Samlivet med Andre, et phantasifuldt Folk som Italienerne endelig
                    improviserer, det vil sige, stiger naturligt fra de sædvanlige Følelser til
                    Poesi. Corinna siger: »Jeg føler mig som Digter, saasnart min Aand hæver sig,
                    saasnart den i endnu høiere Grad end ellers foragter Egenkjærlighed og Lavhed,
                    endelig saasnart jeg føler, at en skjøn Handling nu vilde være mig let; da er
                    det at mine Vers ere bedst. Jeg er Digter, naar jeg beundrer, naar jeg foragter,
                    naar jeg hader, ikke af personlige Grunde, men paa hele Menneskehedens Vegne.«
                    Og hun nøies ikke med at forsvare den lette Nattergalesang, som er hvad
                    Italienerne forstaae ved lyrisk Poesi. Hun forklarer den overdrevne Vægt, som
                    den italienske Prosa lægger paa Formen og den hele rhetoriske Prang. Dels elsker
                    man overhovedet Formen i Syden, dels var det naturligt, at da man skrev under et
                    geistligt Regimente, som forbød enhver alvorlig Behandling af noget Emne, da man
                    altsaa var vis paa ikke at kunne opnaae nogen Indflydelse paa Tingenes Gang
                    igjennem sine Skrifter, saa skrev man for at vise sin Færdighed i at skrive, for
                    at glimre med sine skjønne Perioder, og Veien blev Maalet.</p>
                <p>Det andet Punkt hvorover Oswald stødtes var Michel Angelo’s Fremstilling af
                    Guddommen og Propheterne i det sixtinske Capel.</p>
                <p>Han finder ikke i Jehovas mægtige Mandsskikkelse den usynlige, rent aandelige
                    Magt, til hvilken den nordiske Protestantisme har forvandlet de gamle Asiaters
                    lidenskabelige Nationalgud, og hvor findes vel i alle disse stolte Mands- og
                    Kvindeskikkelser, hvormed Michel Angelo har fyldt Loftet i sin
                    »prometheusagtige« Lyst til at forme Mennesker, hvor findes i disse trodsige,
                    begeistrede, fortvivlede og kjæmpende Skikkelser den Ydmyghed, det Sagtmod, han
                    ventede at træffe! Corinna giver her sine Landsmænd en Lære, der saamange Aar
                    efter kan gjøres Behov ogsaa udenfor Frankrig, især udenfor Frankrig, især i
                    Lande som vort, i hvilket der er ført saamegen barnagtig Tale om christelig
                    Kunst og christelig Æsthetik.</p>
                <p>Det lidenskabelige og voldsomme Angreb, som af S. Kierkegaard i hans sidste
                    Periode blev gjort paa den saakaldte christelige Kunst, var naturligt for en
                    Mand, der, som Kierkegaard, var blottet for al kunstnerisk Dannelse; han
                    underskyder bestandig Renaissancetidens Malere sin protestantiske, ja sin
                    individuelle Opfattelse af Religionen og forarges saa over, at de med denne
                    Opfattelse i Baggrunden af deres Bevidsthed kunne male som de gjøre. Han veed
                    ligesom Oswald ikke at Renaissancetidens Malere staae i et andet Forhold til
                    deres Emner end vore Dages, at medens vor Tids Maler søger at trænge ind i sit
                    Emne og studere det som Archæolog, som Psycholog eller som Ethnograph, tog
                    Maleren fra Renaissancetiden sit Emne som det forelaa og gjorde ud af det hvad
                    han havde Lyst til, det vil sige, hvad der stemmede med hans selvstændige og
                    originale Individualitet. Heri ligger Forklaringen af hvad der hos de gamle
                    Mestere undrer og støder den nordiske Beskuer saa stærkt. Thi ganske som et
                    lille Indbegreb af Emner hentede fra »Iliaden« og »Odysseen« forsynede hele den
                    græske Billedhuggerkunst, Malerkunst og theatralske Kunst med Sujetter (det er
                    altid den samme Historie om Helena og Paris, om Atreus og Thyestes eller om
                    Iphigenia og Orestes), saaledes er det ogsaa en Snees af det gamle og det nye
                    Testamente uddragne Sujetter (Syndefaldet, Loth og hans Døtre, Christi Fødsel,
                    Flugten til Ægypten, Lidelseshistorien), som igjennem trehundrede Aar sætte alle
                    Italiens Meisler og Pensler i Bevægelse. Kun disse Sujetter bestilles, kun i
                    disse Sujetter er i den egentlig strenge Tid Studiet af det Nøgne tilladt. Og
                    medens nu Udviklingen foregaaer, forblive Emnerne de samme. Den gamle Tids
                    fromme og naive Tro afløses af Renaissancetidens begeistrede Humanisme og
                    frodigt opblomstrende Hedenskab; men endnu bestandigt er det Madonna og
                    Magdalena, som man maler, kun med den Forskjel, at den byzantinske Tidsalders
                    stive Himmeldronning forvandles til en idealiseret Bondepige fra Albano, eller
                    at Andrea del Verrocchio’s rædselsfuldt udtærede, pjaltede, hulkende og
                    skindmagre Magdalena forvandles til Correggio’s yppige og sunde, smilende og
                    forføreriske Pigebarn, hvis foregivne Anger synes endnu et Coquetteri, eller
                    endelig, at alle hine korsfæstede og stenede Martyrer og Apostle, der see ud som
                    om de havde været levende begravede eller vare blevne kogte i Olie, forvandles
                    til Figurer som San Sebastian hos Giorgione eller Tizian, den smukke, af Sundhed
                    og Skjønhed straalende Page eller Cicisbeo, hvis blændende Hudfarve end mere
                    fremhæves ved et Par Blodsdraaber, der dryppe ned fra en mellem Ribbenene
                    zirligt anbragt Pilespids.</p>
                <p>Oswald maa da af Corinna lære, at hele hint Chor af unge Heroer, der sidde rundt
                    om Michel Angelo’s store Malerier i Loftet (En, som ligner den græske Achilles
                    med Hænderne foldede over sit Knæ, En, der bøier sig som for at undgaae et Slag,
                    En, der løfter sin Arm som for at parere, En, der med Vælde drager i det gjennem
                    Bronceskjoldet førte Skjærf, Flere, der med Anspændelse af alle Kræfter spænde
                    Hænder og Fødder imod deres Hammer, vride sig og sparke mod Loftets
                    Architektur), han maa lære, at alle disse Figurer, der, skjønne som de homeriske
                    Helte, med Skjønheden forene en vildere Energi og en mere mandig Villie, ere
                    ligesom Michel Angelo’s menneskeblevne Tanker. Thi Michel Angelo decorerer ikke
                    med Ornamenter eller med Blomster, men med Menneskelegemer, og enhver af hans
                    Tanker antager Form af en lidende Heros, som de antike Kunstneres Tanke Formen
                    af en lykkelig Gud. En lidende Heros er vel saa meget værd som en salig Gud.
                    Oswald maa lære at beundre hin Liberalitet hos den italienske Katholicisme, der
                    under Renaissancen tillod enhver Kunstneraand at udfolde sig med den fuldeste
                    Frihed, med den mest uhindrede Originalitet, selv om Kunstneren i sine Værker
                    fremstillede et aldeles individuelt Menneskeideal, eller brugte de christelige
                    og jødiske Sujetter som Former, som Paaskud til at fremstille sin egen, sin rent
                    personlige Religion. For hin Tids Kunstnere var Kunsten Religion, og Linier og
                    Farver de Former, hvorunder de tilbad.</p>
                <p>Og saaledes komme vi da til det tredie Punkt, som stødte Oswald, da han saae
                    Ovids Metamorphoser afbildede paa Peterskirkens Døre, Forargelsen over den
                    katholske Kirkes Sammenblanding af Christeligt og Hedensk. Dette Træk er
                    gjennemgaaende. Overalt er det hedenske Materiale benyttet og beholdt. Alle de
                    gamle Basiliker og Kirker ere byggede af lutter antike Tempelsøiler, et simpelt
                    Kors christner overfladisk Obeliskerne, Colosseum og Pantheon. En gammel,
                    daarlig Statue af Jupiter Stator faaer et Par Nøgler i Haanden, bliver Sanct
                    Peder og faaer sin Taa kysset af, Menander’s og Posidippos’s fundne Statuer
                    tilbedes Middelalderen igjennem som Helgene. Det er dette undertiden naive, men
                    altid liberale Forhold til det Hedenske og til det Humane, som Katholicismen
                    skylder den kunstneriske Glands, hvormed den evigt vil straale i
                    Verdenshistorien, en Glands, som Protestantismens kunstneriske Bedrifter ikke
                    ville fordunkle.</p>
                <p>Man kan betragte Neapel som Italiens Natur, Rom som Italiens Oldtid og Toscana
                    som Italiens Renaissance. I Toscana var det, at Mennesket gjenfødtes efter sit
                    Syndefald, Naturfornegtelsen. Her dannedes de første italienske Republiker. Her
                    vilde Mennesket paany, og Husene skjøde sammen og dannede en lille, stolt,
                    ubetvingeligt frisindet Stat, en By og dens Omegn. Saa stege Taarnene og Spirene
                    i Veiret, ranke som en fri Mands Holdning, Paladserne begyndtes og befæstedes,
                    Kirkerne fuldendtes, og Kirken var en Nationalskat, et Vidnesbyrd om Rigdom,
                    Udholdenhed og Kunstsands, en uhyre Værdi i Kappestriden om Fortrinet mellem
                    Stat og Stat, mellem Staten Siena og Staten Florents, endnu langt mere end en
                    Bolig for »vor allerhelligste Frue«. Man gjorde uendelig meget Mere til Ære for
                    Siena end til Ære for den gode Gud.</p>
                <p>En Kirke i Toscana er med sine Mosaiker paa Guldgrund, som den i Orvieto, eller
                    med sin Façade af hvidt, udhugget Marmor, der ligner en ung Skjønheds
                    Kniplingsdragt, som Kirken i Siena, med sin attiske og elegante, zirlige og
                    zarte Form og sin Rigdom af Kunstskatte i det Indre, endnu langt mere et
                    Juvelskrin end en Kirke. Først sent lærer en Nordbo som Oswald at nyde en Kirke
                    som et Kunstværk, først sent formaaer han at suge dens Skjønhed ind gjennem alle
                    Porer, og naar Præsterne svinge Røgelsekarrene, eller naar en eller anden
                    Operamelodi yppigt slynger sig imod Hvælvingerne, da at fryde sig som en ung
                    Italienerinde, der intetsteds morer eller glæder sig som i Kirken.</p>
                <p>Men da forstaaer han ogsaa, hvori det laa, at Italien under Renaissancetiden
                    frembragte den store Kunst. Hin Tids Italien tager Christendommen, afklæder den
                    dens Askese, dens Rædsel, dens hele jødisk-asiatiske Væsen, og omskaber den til
                    en blomstersmykket, myrrhaduftende Mythologi, og som Rom engang forvandlede den
                    græske Eros til Barnet Amor, saaledes forvandler nu anden Gang Italien den voxne
                    østerlandske Gud til et Barn; det giver den rent aandelige Religion et
                    sandseligt Legeme, spænder den for Kunsten og lader den trække alle de bildende
                    Kunster i et Triumphtog gjennem Verden. Protestantismen derimod, som udgaaer fra
                    nordlige Stammer, hos hvilke Forstanden er skarp og Sandserne sløve, som derfor
                    ikke heller har kunnet udvide sig til noget romansk eller sydgermanisk Folk —
                    thi de romanske Folk gjøre uden Overgang Springet fra Katholicisme til
                    Humanisme. — Protestantismen feier alle de skjønne Albanerinder, der holdt et
                    smilende Barn mod Brystet, ned af sine Altre under det Paaskud, at de ere
                    Madonnaer, kalker alle de brogede Billeder over og feirer de kalkede Vægges
                    Triumph. Den viser sig magtesløs til at frembringe en original religieus
                    Architektur, thi alle de store Kirker skrive sig selv i de protestantiske Lande
                    fra den katholske Tid. Naar derfor, som det nutildags skeer i de romanske Lande,
                    den katholske Tro svinder bort og ud af den katholske Kirke, naar Inquisition og
                    Fanatisme blive til Sagn, naar det stygge Dyr i Sneglehuset døer, da staaer
                    endnu Skallen, deilig snoet, tilbage. Der bliver dog staaende pragtfulde Kirker,
                    Statuer, Malerier i hundredetusinde Tal; der bliver dog altid Michel Angelo’s
                    Capel og Raphael’s sixtinske Madonna og Kirker som Peterskirken eller som
                    Domerne i Milano eller i Pisa. Men hvis vi — med al Agtelse for hvad
                    Protestantismen som Overgangsled i Menneskeaandens Historie har virket for hele
                    det indre og sædelige Liv, med Ærefrygt for mange af dem blandt dens Monumenter,
                    der ikke ere for det ydre Øie — om saa blot per impossibile satte den Mulighed,
                    at der engang vederfaredes Protestantismen den samme Skjæbne, som nu overgaaer
                    Katholicismen i Italien, hvilke decorative eller architektoniske Seværdigheder
                    restere da? Den mærkeligste vil være en Blækklat paa Wartburg, den styggeste
                    Seværdighed Kirker, saa hæslige som Johanneskirken paa Nørrebro, der til den Tid
                    maaskee vil være forskjønnet ved Alderens ærværdige Mos.</p>
                <p>Lad mig, for nærmere at forklare Dem dette Katholicismens liberale Forhold til
                    Kunsten, som er et af de Hovedpunkter, hvortil Corinna i sine Samtaler med
                    Oswald bestandig vender tilbage, nævne Dem et bestemt Exempel. Jeg dvæler noget
                    ved dette Punkt, fordi vi her staae ved det andet Hovedpunkt, ved hvilket
                    Paavirkningen paa Mme de Staël fra hendes tydske Omgangskreds spores, og hvor vi
                    atter fornemme Pustet, men denne Gang stærkere, af den sig nærmende romantiske
                    Aand med dens Lede til Protestantismen, som phantasiløs og kunstløs, som tør og
                    kold og med dens stedse stigende Kjærlighed til Katholicismen, hvis fortrolige
                    Forhold til Kunsten og Phantasien er saa ganske efter dens Hjerte.</p>
                <p>Jeg tager da som Exempel og Bevis paa min Paastand et enkelt katholsk Kunstværk:
                    Marcuskirken i Venedig. Første Gang man seer den studser man et Øieblik udenfor
                    over dens østerlandske Façade, dens lyse Kupler, dens underlige Buer, som hvile
                    paa korte, sammenknippede, over hinanden optaarnede Søiler af rødt og grønt
                    Marmor, man kaster fra Pladsen af et Blik paa de ydre couleurte Mosaiker paa
                    Guldgrund og træder saa ind. Det første Indtryk er: »Hvad er dog dette, det er
                    jo lutter Guld, Guldkupler og Guldvægge.« De fine Guldmosaikstifter, hvoraf alle
                    Billedernes Baggrund bestaaer, danne en eneste Guldflade. Falder en Solstraale
                    ned, frembringer den lyse, tindrende Guldpletter paa den mørkere Guldgrund og
                    hele Kirken flammer. Det af Ælde bølgeformige Gulv er sammensat i Mosaik af
                    rødt, grønt, hvidt og sort Marmor. De rødlige Marmorsøiler have Capitæler af
                    forgyldt Bronce. De smaa Buevinduer have hvidt og ikke broget Glas, thi broget
                    Glas vilde ikke klæde til denne Pragt, det er godt for fattige Kirker. Søilerne
                    afløses af uhyre, firkantede vel 6 Alen tykke Piller af grønligt Marmor, der
                    bære Halvbuer i Guld, og hver Kuppel hviler paa fire slige gyldne Halvbuer. De
                    mindre Søiler, der bære Altrene, Chorene o. s. v., ere af grønt og rødspættet
                    Marmor, sommetider af Alabast. og da gjennemsigtige. Alt det lavere beliggende
                    Marmor er for det Meste høirødt, f. Ex. alle de Sæder eller Bænke, der gaae
                    rundt om Pillerne og langs ad Siderne. Den hele Kirke har, som naturligt er i
                    denne By, i hvis Malerskole Formen saa ganske er Farven underkastet, en rent
                    malerisk, ingen architektonisk Charakter. Som den staaer der med sine forgyldte
                    Ornamenter, sine deiligt indlagte Stole, sine fuldendt skjønne Broncer, sine
                    gyldne Statuetter, Candelabre og Capitæler ligner San Marco en deilig, hvilende
                    Haremsskjønhed, tungt belæsset med Guld, Perler og funklende Diamanter, med den
                    rigeste Brocade, der dækker hendes mauriske Løibænk.</p>
                <p>Men staaer mit Referat til Troende? Er det ikke mig, den profane Beskuer, der
                    seer paa alt dette med profane Øine? Er Kunsten her ikke alligevel blot Middel?
                    Har det Hele ikke af fromme Bygmestere faaet en ganske anden Indvielse end den
                    rent kunstneriske? En Kritiker gjør sig selv disse Spørgsmaal, og jeg saae mig
                    om efter et Svar i paalidelig Form, da jeg lige over Kirkens Hovedindgang
                    opdagede en Indskrift, Kirkens eneste. Jeg læste den med Spænding; den er paa
                    Latin. Der staaer: »Ubi diligenter inspexeris artemque ac laborem Francisci et
                    Valerii Zucati venetorum fratrum agnoveris tum tandem judicato«. Paa Dansk:
                    »Naar Du opmærksomt har betragtet og overveiet al den Kunst og alt det Arbeide,
                    som vi to venezianske Brødre, Franciscus og Valerius Zucatus her have udført, da
                    først bedøm os, ikke før.«</p>
            </div>
            <p><span class="ud">Hvad vil dette sige? Det er en Advarsel fra Kunstnerne mod forhastet
                    Kritik. Tænk Dem et Øieblik Indskriften over en protestantisk Kirke og
                    sammenlign saa. Saa helt, saa fuldstændigt er en Kirke her opfattet som
                    Kunstværk, at Indskriften over dens Hovedindgang istedenfor at være en
                    Opfordring til den Bedende, en Hilsen til den Troende, en Velsignelse eller et
                    Skriftsted, er en Bøn til Betragteren om med værdige, med indviede Blikke, at
                    beskue den hellige, af Religionen helligede Kunst.</span> (1872:190-222)</p>
        </div>

        <div id="hs1_0091">
            <h1>Tilføjelse</h1>
            <h2>Kapitlerne XIII-XIV er i det store og hele nyskrevne til 2.-udgaven</h2>
            <!-- der genbruges elementer fra 1.-udgavens anden del om det romantiske Tyskland, der helt er udeladt i 2. udgave -->
            <div class="ind">
                <p>XIII.</p>
                <p>Den saa længe undertrykte og saa voldeligt forfulgte Bog om Tydskland er det
                    modneste Værk af Mme de Staëls Dannelse og Intelligents. Det er det første af
                    hendes større Skrifter, i hvilket hun fortaber sig saa ganske i Gjenstanden, at
                    hun synes at have glemt sin egen Personlighed. Hun skildrer ikke mere sig selv i
                    dette Værk, hun optræder kun forsaavidt hun meddeler om sine Reiser i Tydskland
                    og gjengiver sine Samtaler med Landets ypperste Mænd - istedenfor et Selvforsvar
                    eller en Apotheose af sit personlige Ideal gav hun her sine Landsmænd
                    Overblikket over en hel ny Verden. Det Sidste, Franskmændene havde erfaret om
                    Tydsklands Aandsliv, var at der fandtes en Konge i Berlin, som daglig sad
                    tilbords med franske Filosofer og Poeter, som sendte sine middelmaadige franske
                    Vers til Voltaire for at faae dem rettede tilbage, og som ikke anerkjendte
                    Existentsen af nogen tydsk Litteratur. Nu erfarede de, ikke mange Aar efter, at
                    der i dette Land, som deres seirrige Hære netop traadte under Fødder, siden da
                    som ved et Trylleord i Løbet af en eneste Menneskegeneration var skudt en uhyre
                    stor og yderst lærerig Litteratur iveiret, som man endog vovede at stille ved
                    Siden af deres egen, om ikke over den. Og Bogen gav et fuldstændigt, et alsidigt
                    Billede af dette fremmede Aandsliv og denne fremmede Litteratur. Den begyndte
                    med en Skildring af Landets og Byernes udvortes Fysiognomi, den skizzerede
                    Modsætningen mellem Nord- og Sydtydsklands Charakter, mellem Tonen og Sæderne i
                    Wien og Berlin, den indlod sig paa en Fremstilling af den tydske
                    Universitetsdannelse og det nye Liv, Pestalozzis Optræden havde givet
                    Opdragelsen, før den gik over til at meddele en Oversigt over den samtidige
                    tydske Poesi, som for Franskmændene fik dobbelt Anskuelighed ved de mange
                    oversatte Digte og Dramabrudstykker, og Forfatterinden viger end ikke tilbage
                    for at krone sit Værk med et Resumé af den tydske Filosofis hele Udvikling fra
                    Kant og til Schelling.</p>
                <p>De Forestillinger om Tydskernes Naivetet, Godlidenhed og Ligefremhed, der lige
                    til Aaret 1870 vare de herskende i Frankrig, skyldes Mme de Staëls Bog. Hun
                    lærte selv det Folk, som under hele Trediveaarskrigen, ja endnu under Frederik
                    den Stores Regjering havde bragt Europa til at drøne af Gjenlyden fra dets
                    Vaabenbrag, at kjende i en Periode, hvor det netop i politisk og militær
                    Henseende var svækket og fornedret, og sluttede deraf til Folkets fredelige og
                    idylliske Charakter. Det forekom hende som om Kakkelovnsvarmen, Øllet og
                    Tobakken dannede en egen tung og dump Atmosfære om dette Folk, og hun søgte dets
                    Styrke udelukkende i dets moralske Alvor og intellectuelle Uafhængighed.</p>
                <p>Hun bliver ikke træt af at lovprise de tydske Mænds Retskaffenhed og Sanddruhed
                    og kun nu og da giver hun et Vink om deres jævnlige Mangel paa Finhed og Takt.
                    Man føler, at deres Samtaler tidt har trættet hende; men hun giver
                    Selskabslivets og Sprogets Tilstand Skylden: Det er umuligt at udtrykke sig
                    epigrammatisk i et Sprog, hvor Meningen oftest først bliver tydelig ved
                    Sætningens Slutning, hvor derfor de Afbrydelser, der give Conversationen Liv,
                    næsten umuliggjøres og hvor ovenikjøbet Pointen tidt ikke lader sig opbevare til
                    Sætningens sidste Ord. Det er, mener hun, naturligt, at mangen Samtale kjeder
                    den Fremmede i et Selskab, hvor Tilhørerne ere saa taalmodige og gjøre saa faa
                    Fordringer, at Ingen nærer den Frygt for at trætte, der forhindrer Vidtløftighed
                    og Gjentagelser. Selve den Vane, atter og atter at maatte gjentage en nok saa
                    ubetydelig og nok saa lang Titel gjør endelig nødvendigvis Underholdningen
                    slæbende og formel.</p>
                <p>De tydske Kvinder skildrer hun med Varme, men ikke uden Lune paa følgende Maade:
                    De have en ganske særegen Tiltrækning, en rørende Klang i Stemmen, blond Haar,
                    en blændende Hudfarve; de ere beskedne, men mindre frygtsomme end
                    Englænderinderne; man seer, at de mindre hyppigt have truffet Mænd, der vare dem
                    overlegne. De søge at behage ved deres Følelse, at interessere ved deres
                    Indbildningskraft, de ere fortrolige med Poesiens og de skjønne Kunsters Sprog.
                    De coquettere med deres Begeistring, som de franske Kvinder med deres Vid og
                    deres Aand. Den fuldkomne Kedelighed, der udmærker Tydskernes Charakter, gjør
                    Kjærligheden mindre farlig for Kvindernes Lykke, og maaskee nærme de sig denne
                    Følelse med mere Tillid, fordi man har beklædt den med romantiske Farver for dem
                    og fordi Ringeagt og Utroskab der er mindre at befrygte end andensteds.
                    Kjærligheden er en Religion i Tydskland, men en poetisk Religion, der kun altfor
                    gjerne tillader Alt hvad Hjertet kan undskylde.</p>
                <p>»Man kan med Grund opholde sig over nogle tydske Kvinders Latterligheder, idet de
                    uophørligt ophidse og exaltere sig indtil det Affecterte, saa at deres sødladne
                    Udtalelser udslette Alt, hvad en Charakter kan have af Udpræget og af Skarpt (de
                    piquant et de prononcé). De ere ikke frimodige som de franske Kvinder, men de
                    ere derfor ikke falske, kun formaae de hverken at see eller at bedømme Noget med
                    Sandhed, de mangle al Virkelighedssands og de virkelige Begivenheder passere
                    forbi deres Øine som et Fantasmagori. Naar de nu og da ere letsindige, saa
                    bevare de endnu et Skjær af den Sentimentalitet, som holdes i Ære i deres Land.
                    En tydsk Dame sagde til mig med et melancholsk Udtryk: »Jeg veed ikke hvori det
                    ligger, men de Fraværende svinde ligesom bort af min Erindring.« En fransk Pige
                    vilde have udtrykt den samme Tanke mere muntert, men Meningen vilde have været
                    den samme.</p>
                <p><!-- slettet »; markerer vist blot, at citatet fortsætter i afsnittet -->Deres
                    omhyggelige Opdragelse og deres naturlige Sjælerenhed gjør det Herredømme, de
                    udøve, let og blidt. Ikke desmindre træffer man sjeldent hos tydske Kvinder den
                    aandelige Hurtighed, der besjæler en Samtale og sætter Ideer i Bevægelse.«</p>
                <p>Indtrykket af det tydske Aandsliv maatte nødvendigvis gribe Mme de Staël mægtigt.
                    I hendes Fædreland var Alt forstenet i Regler og Vedtægter; der droges en
                    udlevet Poesi og Filosofi med Døden, og her var Alt i Gjæring, Alt i ny
                    Bevægelse, livfuldt og haabefuldt.</p>
                <p>Den første Contrast til fransk Aand og Væsen, som slog hende, var denne: I
                    Frankrig var det Herredømme, Samfundet udøvede, absolut; det franske Folk var af
                    Naturen saa sociabelt, at Enhver til enhver Tid følte sig forpligtet til at
                    handle som de andre, tænke som de andre, skrive som de andre, digte som de andre
                    og for de andre; man havde i Frankrig i 1789 formaaet at forplante Revolutionen
                    fra District til District blot ved at sende en Stafet med den Meddelelse, at den
                    nærmeste Landsby havde grebet til Vaaben. I Tydskland derimod var der intet
                    Samfund; der var ingen almindeligt antagne Regler for Opførsel, ingen
                    Tilbøielighed til at efterligne Næsten, ingen tyranniske Love for Sprogets
                    Behandling eller Poesiens Tilsnit. Enhver skrev som han lystede, for sin egen
                    Tilfredsstillelses Skyld og tænkte kun lidet paa den Læseverden, om hvem alle
                    den franske Skribents Tanker dreiede sig; i Tydskland skabte Forfatteren sig sit
                    Publicum, medens i Frankrig Publicum formede Forfatterne efter den herskende
                    Smag. Det Herredømme, som i hendes Fædreland Samfundsopinionen udøvede,
                    formaaede her den Enkeltes Tanke at vinde; thi medens i Frankrig en Filosof var
                    en Selskabsmand, der især lagde Vægt paa en klar og indtagende Sprogform, havde
                    man i Tydskand seet en ensom Tænker, som levede helt udenfor Culturens Baner,
                    oppe i Königsberg, omforme hele sin Samtids Dannelse med et Par tykke Bøger,
                    skrevne i en næsten uforstaaelig metafysisk Mundart. En Kvinde, der hele sit Liv
                    igjennem havde sukket under en borneret Samfundsaands Tryk, kunde ikke andet end
                    føle Begeistring ved dette Skuespil.</p>
                <p>Den anden Contrast til det franske Aandsliv, som slog Mme de Staël under Studiet
                    af den opblomstrende tydske Litteratur, var den fremherskende Idealisme. Den
                    Filosofi, som i den sidste Halvdel af det 18de Aarlhundrede havde været den ene
                    dominerende i Frankrig, var en saadan, der udledede alle de menneskelige
                    Forestillinger og Tanker af Sandseindtryk, altsaa fremstillede den menneskelige
                    Aand som afhængig af og betinget af den den omgivende Verden. Til at bedømme
                    denne Læres Væsen og Rækkevidde var Mme de Staël factisk ikke istand; men som et
                    ægte Barn af det nyfødte Aarhundrede afskyede hun den. Hun bedømte den som
                    Kvinde snarere med Hjertet end med Forstanden og udledede af den al den
                    Materialisme, hun havde fundet i Sæderne, og al den Underkastelse under Magten,
                    hun havde fundet hos Individerne i Frankrig. Hun satte Condillacs Sensualisme i
                    Forbindelse med Helvetius's Interessemoral, og hun mente at ingen Lære var mere
                    skikket til at lamme Sjælens begeistrede Opsving end denne Theori, som grundede
                    det Gode paa den velforstaaede Interesse. Med hvilken Henrykkelse saa hun ikke
                    en modsat Lære almindelig anerkjendt i Tydskland; Kants og Fichtes Pligtlære,
                    Schillers idealistiske Pathos forkyndte jo netop den Aandens Souverænitet, som
                    hun hele sit Liv igjennem havde troet paa. Disse store Tænkere beviste den jo,
                    denne begeistrede Digter godtgjorde jo i ethvert af sine Digte Aandens
                    Uafhængighed af Sandseverdenen, dens Evne til at hæve sig over den, beherske
                    den, omforme den. Hvor talte disse Mænd ud af hendes Hjerte! Og i sin Beundring
                    for disse Lærdomme, for Tydsklands Idealisme og Enthousiasme var det, at hun gav
                    sig til at skrive sin Bog »De l'Allemagne«, som Tacitus i sin Tid havde skrevet
                    sin Bog »De Germania«, for at vise sine Landsmænd et stort Exempel paa sædelig
                    Renhed og aandelig Friskhed.</p>
                <p>Hun havde altid anseet Begeistringen for den frelsende Magt. Hun havde i Corinna
                    sagt, at hun kun kjendte to virkelig adskilte Klasser af Mennesker, den, som
                    føler Begeistring, og den, som ringeagter Begeistring. Det har forekommet hende,
                    som havde hun i Datidens Tydskland fundet selve Begeistringens Fædreland, det
                    Land hvor den var Religion og hvor den fremfor noget andet Sted paa Jorden blev
                    holdt i Ære. Derfor ender hun ogsaa sit Værk med et Afsnit om Enthousiasmen. Men
                    denne Tro paa Begeistringen, paa Indbildningskraften og Aandens active Virken
                    forledede hende til mange overilede og indskrænkede Domme. I sin Glæde over den
                    filosofiske Idealisme i Tydskland behandler hun den empiriske Naturvidenskab med
                    den mest naive Overlegenhed: Den fører, mener hun, til Intet uden til en
                    mechanisk Opdyngen af Facta. Naturfilosofien derimod, der har gjort den
                    Opdagelse, at Menneskeaanden kan udlede alle Videnskaber a priori af sig selv,
                    at Universet med andre Ord er dannet efter den menneskelige Aand som Forbillede,
                    synes hende salomonisk Visdom. »Det er en skjøn Anskuelse, siger hun, der
                    stræber at finde Ligheden mellem den menneskelige Aands Love og Naturens Love og
                    der betragter den legemlige Verden som et Billede paa den moralske Verden.« I
                    sin Glæde over denne Læres Skjønhed har hun manglet Blik for, hvor usand den var
                    og hvor ufrugtbar den snart vilde vise sig at være. Hun roser Franz Baader og
                    Steffens paa de største engelske Fysikeres Bekostning. Hun har efter sine
                    romantiske Venners Mønster et venligt Ord tilovers for Astrologien og
                    Clairvoyancen, kort sagt for ethvert Fænomen, der taler til Fordel for
                    Spiritualismen.</p>
                <p>Allerede mange Aar før havde en fransk Brochure, der blev skrevet imod hende,
                    havt Titlen L'Antiromantique, nu var det romantiske Hang blevet stærkere og
                    stærkere udpræget hos hende. Spiritualismen som saadan syntes hende det Gode,
                    det Skjønne, det Sande i Kunsten som i Filosofien. Deri ligger det, at hun paa
                    een Gang er altfor overbærende mod den fremstræbende romantiske Skoles
                    Misfostre, særlig hendes Omgangsven Zacharias Werners Dramer, og temmelig
                    desorienteret overfor Goethe, hvis Storhed snarere foruroliger end henrykker
                    hende og hvem hun snart undskylder, snart refererer med den Tilføielse, at hun
                    ikke vil forsvare Aanden i hans Værker. Hun indleder sin Prosaoversættelse af
                    »Bruden fra Corinth« med de Ord: »Jeg vil visselig paa ingen Maade forsvare
                    hverken Tendentsen i dette Digt eller Digtet selv, men det synes mig, at man
                    ikke kan andet end føle sig slaaet af dets fantastiske Kraft,« og hun slutter
                    sit iøvrigt vellykkede Referat af Fausts første Del med disse Ord: »Dramet Faust
                    er visselig ikke noget Mønster. Hvad enten man betragter det som Product af et
                    poetisk Raseri eller af en forstandig Blaserthed, <em>saa er det at ønske, at
                        slige Frembringelser ikke gjentage sig</em>« og hun tilføier kun som Modvægt
                    en Bemærkning om Goethes Geni og Digtets Tankerigdom. Saa uimodstaaeligt førtes
                    selv en Aand som hendes af Tidsstrømningen i hendes Fædreland og den religiøse
                    Reaction, den bragte med sig. Kun for Idealismen i Tydskland havde hun Blik og
                    Sympathi, den tydske Pantheisme hverken følte eller forstod hun; den ængstede
                    hende, og den kjække Opdageraand, som havde vovet Springet ned i saa mange
                    Dybder, trak sig stellende og sky tilbage fra den.</p>
                <p>Og dog laa her Nøglen til den hele nyere Udvikling i Tydskland. Spinozas Filosofi
                    havde uden at Samtiden forstod det ligget bagved Lessings hele glimrende Feide
                    mod Orthodoxien; men umiddelbart efter hans Død havde Læseverdenen en dobbelt
                    Overraskelse: af Striden mellem Mendelssohn og Jacobi fremgik det Forfærdelige,
                    at Lessing havde levet og var død som Spinozist, og samtidigt viste det sig, at
                    selv Jacobi var af den Mening, at al gjennemført Filosofi nødvendigvis maatte
                    føre til Spinozisme og Pantheisme. Han søgte at redde sig selv derfra ved at
                    anvise Erkjendelsen en anden Vei end Demonstrationen, nemlig den umiddelbare
                    Vished gjennem Følelsen. Men Pantheismen laa fra nu af i Luften, og fra det
                    Øieblik af, da Goethe efter sin første Læsning af Spinoza, betaget og henrevet,
                    betegner sig som Spinozist, og det for ingensinde mere sit lange Liv igjennem at
                    blive Spinoza utro, fra dette Øieblik af er Pantheismen sat paa Tronen i den
                    tydske Litteratur og under et Chor af de skjønneste Poesier, under en
                    Illumination af filosofiske Tanker, der i den nyere Tid aldrig før var seet saa
                    glimrende og saa rig, feirer nu denne den nye Tids Aand i Tydskland sin
                    Formæling med Antikens paany tillivekaldte Skjønhed, ligesom Faust i
                    Tidsalderens berømteste Digterværk høitideligholder sit Bryllup med Helena, der
                    i Digtet staaer som den græske Oldtids Symbol.</p>
                <p>Den store hedenske Renaissance, der i Italien var bleven indvarslet af Aander som
                    Leonardo og Giordano Bruno, i England af Aander som Shakspeare og Bacon, kommer
                    nu til Tydskland, og den nye Aandsretning finder Næring i den af Winkelmann og
                    Lessing fremkaldte Begeistring for den græsk-hedenske Oldtid. Schiller skriver
                    »Die Götter Griechenlands«, Goethe »Die Diana der Epheser« og »Die Braut von
                    Corinth«. Da Grækenland var gaaet tilgrunde, hørte hin Skipper, der en Nat
                    seilede langs de græske Kyster, det Raab lyde ud fra Strandbreddens Skove: »Den
                    gamle Pan er død.« Men nei, den gamle Pan var ikke død, han slumrede kun. Og han
                    vaagnede op i Italien under Renaissancetiden, han blev anerkjendt og hyldet som
                    den levende Gud i Schellings, i Goethes, i Hegels Tydskland.</p>
                <p>Ja den nye tydske Aand viste sig endnu mere pantheistisk end den antike. Naar den
                    antike Græker stod ved et pragtfuldt Vandfald, som f. Ex. det ved Tibur i
                    Nærheden af Rom, da personligliggjorde han hvad han saa. Hans Øie drog Konturer
                    af skjønne, nøgne Kvinder, Stedets Nymfer, i Cascadens faldende Strømme,
                    Skumstøvet var deres flagrende Haar, han hørte deres overgivne Pladsken og
                    Latter i Vandets Rislen og i den hvirvlende Lyd af Skummet, der sprøitede imod
                    Klippen. Med andre Ord: den antike Betragter personliggjorde den upersonlige
                    Natur. Den antike Digter forstod ikke Naturen, hans egen Personlighed var ham
                    altfor stærkt iveien, den afspeilede sig overalt for hans Øie, Han saae ikke
                    andet for sig end Personer.</p>
                <p>Lige omvendt en stor moderne Digter som Goethe eller Tieck, hos hvem det hele
                    Følelsesliv er pantheistisk. Han upersonliggjør bestandig sit eget Jeg for at
                    forstaae Naturen. Overfor Vandfaldet sprænger han sit snevre Selv. Han føler sig
                    glide, falde, omhvirvles med disse skummende Vande. Hans Væsen strømmer ud af
                    Jegets snevre Skranker eller Ring og flyder bort med disse Strømme. Hans
                    elastiske Bevidsthed udvider sig, han optager den ubevidste Natur i sit Væsen,
                    han glemmer sig selv over hvad han seer, ligesom den, der hører en Symfoni,
                    gaaer op og forsvinder i det han hører. Og saaledes overalt. Som hans Væsen
                    strømmer med Bølgerne, saaledes flyver og klager det med Vinden, seiler med
                    Maanen over Himlen, føler sig som Et med det formløse Alliv.</p>
                <p>Det var denne Pantheisme som Goethe hævdede i det bidende Epigram:</p>
                <p> Was soll mir eure Hohn<br/> Ueber das All und Eine?<br/> Der Professor ist eine
                    Person,<br/> Gott ist keine. </p>
                <p>Det var denne Pantheisme, som han udfoldede i Faust, og som ligger saa dybt i den
                    tydske Natur, at selv den romantiske Skole, der reagerer imod den antike
                    Renaissance, tiltrods for sine katholske Tendentser er ligesaa pantlieistisk som
                    Hölderlin og Goethe. Pantheismen er her den Understrøm, som bryder sig sin
                    ustandselige Bane midt imellem alle de Diger og Sten, som ophobes paa dens
                    Vei.</p>
                <p>Mme de Staël havde ikke Øie for dette. Hun var af sin Omgangskreds revet ind med
                    i den Bevægelse, som foregik paa Overfladen, saa og følte kun den. Og denne
                    Bevægelse var den romantiske Reaction.</p>
                <p>Den saa yderligt gaaende og i Virkeligheden for en moderne Germaner saa lidet
                    naturlige Tilbøielighed til at være antik og klassisk, havde fremkaldt en heftig
                    Modbevægelse. Goethe og Schiller vare tilsidst gaaede saavidt i deres bestandig
                    stærkere og strengere Fastholden ved det antike Kunstideal, at de begge endte
                    med gjennem Kjærligheden til den strenge, regelmæssige Kunstform at gjøre et
                    Skridt henimod den Skole, mod hvilken de selv først havde reist Opposition,
                    nemlig den klassiske Tragoedie i Frankrig. Goethe havde oversat Voltaire's
                    »Mahomet«, Schiller Racines »Fædra«, og saaledes havde gjennem disse to største
                    tydske Digteres Stræben Opfattelserne af det Klassiske i Frankrig og Tydskland
                    sluttet Alliance med hinanden. Men dette Forbund maatte nødvendigvis give
                    Signalet til Modstand. Antiken var saa streng, man længtes efter noget Farvet og
                    Broget; Antiken var saa plastisk, man længtes efter noget Inderligt og
                    Musikalsk; Antiken var saa græsk, saa kold, saa fremmed, hvem kunde udholde at
                    læse Goethes »Achilleïs« eller Schillers »Die Braut von Messina« med dens
                    høitidelige, antike Chor! Havde man da ikke selv en Fortid? Man længtes efter
                    noget Hjemligt, efter noget Tydsk. Antiken var saa aristokratisk, og man havde
                    drevet sit Sværmeri for det Klassiske saa vidt, at man paany havde bragt den
                    gamle Hofpoesi fra Ludvig den 14des Tid til Ære, men burde Kunsten ikke være for
                    alle Klasser, burde den ikke sammensmelte Høie og Ringe? Man vilde have noget
                    Enfoldigt, noget Folkeligt. Den klassiske Bestræbelse var endelig saa ædru:
                    Lessings lyse Fornuftreligion var i Boghandler Nicolais Hænder bleven til den
                    samme flade Forstandsrationalisme som i Slutningen af det forrige Aarhundrede
                    slog saa godt an her i Danmark, Goethes Pantheisme kunde ikke varme Massernes
                    Hjerte, Schillers »Die Sendung Moses« maatte jo være enhver Troende en
                    Forargelse, og »poetisk« var jo endelig, naar Alt kom til Alt, ikke det Samme
                    som »ædru«; man vilde sværme, man vilde beruses og begeistres, man vilde paany
                    troe som et Barn, føle en Ridders Sværmeri og en Munks Ekstase, man vilde rase
                    poetisk, man vilde drømme melodisk, man vilde bade sig i Maaneskin og mystisk
                    fornemme Aandernes Svæven i Mælkeveien. Man vilde høre Græsset groe og forstaae
                    hvad Fuglene sagde. Dybt ind i Maaneskinsnatten, dybt ind i Skovensomheden vilde
                    man gaae.</p>
                <p>Man vilde have noget Enfoldigt; man var træt af Oldtidens Cultur og fordybede sig
                    i Middelalderens rige, og saalænge forsømte fantastiske Verden. Et levende Hang
                    til det Fantastiske og Vidunderlige bemægtiger sig Sjælene, og Mythe og Eventyr
                    blive fra nu af de kanoniske Arter.*) [*) See G. Brandes: Kritiker og Portraiter
                    om H. C. Andersen.] Alle de gamle Folkeeventyr og Legender samles, friskes op
                    paany og efterdigtes ofte saa fortræffeligt som af den nye Skoles første Digter
                    Tieck i »Der blonde Ekbert« eller i »Historien om den skjønne Magelone og Grev
                    Peter af Provence«, men ogsaa ofte med en barnagtig Forgudelse af det formentlig
                    poetiske Indhold i overtroiske Forestillinger, der kun havde et rent
                    videnskabeligt Værd som forvanskede Levninger af Oldtidsmyther. Novalis varslede
                    i et begeistret Digt om den Tid, da man ikke mere vilde troe i abstracte
                    Videnskaber at have Løsningen af Livets Gaade, da man i Eventyr og Digte vilde
                    finde Forklaringen af den evige Verdenshistorie, — da vilde »alt det forkerte
                    Væsen« svinde bort for et hemmeligt Ord. »Alt det forkerte Væsen« — det samme,
                    den franske Revolution med sine dumdristige Tanker havde villet afskaffe gjennem
                    blodige Omvæltninger og Krige, det skulde nu svinde som i Drømmen, som i
                    Eventyret for et Ord, saasnart blot Menneskene bleve til Børn igjen. Man
                    indbildte sig at man vilde være hjulpen, naar man istedenfor hine Ideer, der
                    lugtede af Krudt og Blod, havde faaet Ideer, der lugtede af Ammestuen.</p>
                <p>Man vilde fremdeles have noget Folkeligt. Man lagde Spirerne til den folkelige
                    Bevægelse, der hos os f. Ex. gaaer ud fra Grundtvig, efter at han som saa mange
                    andre havde modtaget et stærkt Indtryk af den ungdommelige og poetiske
                    Begeistring, hvormed den af Steffens forplantedes hertillands og hvormed den
                    henrev Ungdommen paa en Tid, da der endnu fandtes en Ungdom i Danmark. Med Rette
                    følte man Sorg over den dybe Kløft, Fortroppens altfor raske Fremadskriden og de
                    mindst begunstigede Klassers Udespærring fra al høiere Dannelse har afstedkommet
                    mellem de Dannede og de Udannede, og med Rette opfordrede man Videnskabsmanden
                    og Kunstneren til at iklæde sine Tanker og Følelser den simpleste, den lettest
                    fattelige Form. Men Bevægelsen kom hurtigt paa Afveie, da man indlod sig paa det
                    afsindige Foretagende at vilde kalde Avantgarden tilbage for ikke at
                    overanstrenge Efternølerne ja næsten ønskede den hugget ned for at have hele
                    Hæren samlet.</p>
                <p>Da man opgav Handlingens Drivfjæder, Troen paa Fremskridtet, opstod i Dramaet
                    Skjæbnetragoedierne med deres fatalistiske Taabeligheder og fjantede Overtro. I
                    Werners Tragoedie »Den 24de Februar« minder Alt Heltinden om en udtalt
                    Forbandelse og en gammel Brøde, naar det blot skeer paa Aarsdagen derfor, den
                    ulykkelige 24de Februar. Det gaaer saa vidt, at da paa den Dag en Høne bliver
                    slagtet, udraaber hun: »Den skreg mig imøde. Hønen, som en Forbandelse, den
                    mindede mig om min Fader, da han laa rallende i Døden« — og dette Stykke roser
                    den fine, smagfulde Forfatterinde af Bogen om Tydskland. De dramatiske Satirer
                    antoge af forceret Naivetet Marionetspillenes Tone (endog hos os betegner
                    Heiberg sine første Stykker som Marionetspil); man blev mere og mere barnlig; af
                    Frygt for Salonen eller Selskabssalen, der regjerede i det 18de Aarhundrede,
                    tyede man til Børne- og Ammestuen.</p>
                <p>Skolens Førere vare fødte Protestanter, men deres Retning mod Middelalderen og
                    dens fromme Naivetet medførte nødvendigvis en Tendents mod Katholicismen. I den
                    Sammenligning mellem antikiserende og folkelig Kunst, som Fr. Schlegel havde
                    anstillet i »Europa« og som Mme de Staël baade i Corinna og i Bogen om Tydskland
                    støtter sig til, hed det efter en Paavisning af at Geniet umuligt kunde bevare
                    sin Svingkraft under et Arbeide med Æmner, som der udfordredes Hukommelsesværk
                    og Lærdom til at tumle: »Saaledes er det ikke ved de Sujetter, der tilhøre vor
                    egen Religion. Kunstnerne have overfor disse Æmner en personlig Inspiration; de
                    føle, hvad de male og de male hvad de have seet. Livet selv tjener dem da til
                    Model, naar de ville fremstille Livet, medens de, naar de forsøge paa at
                    hensætte sig i Oldtiden, maae frembringe deres Værker ikke efter det Liv, de
                    see, men efter Bøger og Statuer.« Sofismen skjuler sig i Ordene »vor egen
                    Eeligion«; thi hvilken var »vor egen Religion«? Protestantismen havde udviklet
                    sig til en idealistisk Filosofi, der længst havde gjort fælles Sag med
                    Revolutionen. I Aaret 1795 vare to unge Mennesker, hvis Navne senere skulde
                    blive verdensberømte, gaaede ud paa en ensom Mark og havde i naiv Begeistring
                    over Revolutionen plantet et Frihedstræ. Det var Schelling og Hegel. Man gik da
                    tilbage til Katholicismen. Men den italienske Katholicisme var endnu altfor
                    klassisk, altfor antikt besjælet. En stor lys Kirke som St. Peter i Rom var
                    altfor lidt mystisk, altfor egnet til, som Lamartine har sagt det, naar engang
                    al positiv Religion er forsvunden fra Europa, vedblivende at være Menneskehedens
                    Tempel. I Italien følte man sig kun beslægtet med det prærafaeliske Maleri, i
                    Spanien fandt man en beslægtet Digter i Calderon, med hvis mystiske Andagt den
                    først udbasunede Shakspeares Frisind og Realisme snart ikke mere kunde
                    sammenlignes. Selv Heiberg sætter Calderon over Shakspeare. Ellers dyrkede man
                    overalt og i alle Kunster Gothiken. Albrecht Dürer blev med sin folkelige
                    Tydskhed og naive Trohjertethed, men især formedelst sin Mystik, sine Hjorte med
                    Kors mellem Takkerne og alt sit symbolske Krimskrams kanoniseret af de tydske
                    Romantikere, og selv hos os paastode Oehlenschläger og hans Søster at kunne see
                    meget Mere i Albrecht Dürer end andre Mennesker kunde finde. Smitten var saa
                    stærk at selv Gulnares, Alis og Gulhyndis Digter indbildte sig at sværme for
                    Mystiken.</p>
                <p>Under den lidenskabelige Stræben bort fra den græsk-romerske Oldtid var
                    imidlertid Fr. Schlegel kommen til at udføre sin eneste sande, men denne Gang
                    ogsaa store, videnskabelige Bedrift; han grundede Sanskritstudiet og aabnede
                    dermed den europæiske Cultur en hel ny Bane. Han lagde Grundvolden først til een
                    hel ny Filologi, der udviklede sig parallelt med den klassiske som
                    indisk-østerlandsk, dernæst til en anden hel ny Filologi, der medomfattede den
                    klassiske: den sammenlignende Sprogvidenskab, Filologien som Naturvidenskab.</p>
                <p>Foreløbigt blev Hinduens Ørkesløshed Idealet: det contemplative, det rent
                    vegetative Liv. Det er dette Ideal, som forherliges i Schlegel's »Lucinde«,
                    ligesom det senere, da det tilegnes af den romantiske Skole i Frankrig, varieres
                    i Théophile Gautier's »Fortunio«. Det er det, som skimtes i Oehlenschlägers
                    geniale Lediggjænger Aladdin, og det er dette Ideal, som bestandig foresvæver
                    Æsthetikeren i »Enten-Eller«, dette ægte Product af den romantiske Skole, der,
                    som Kierkegaard selv, er opfødt med Læsning af Tydsklands romantiske Digtere, og
                    der siger saaledes: »Min Tid deler jeg saaledes, den halve Tid sover jeg, den
                    anden halve drømmer jeg. Naar jeg sover, drømmer jeg aldrig, thi at sove er den
                    høieste Genialitet.«</p>
                <p>Goethe havde som Olding tyet fra Nuets Larm til Orienten og havde skrevet sit
                    »vestøstlige Divan«. Romantikerne fulgte kun hans Spor. Men snart fik deres Lære
                    en egentlig filosofisk Grundvold ved Schelling, hvem Indtrykket af
                    Franskmændenes religiøse og politiske Udskeielser havde skræmmet og omvendt. Som
                    Goethe var flygtet til det fjerne Østerland, saaledes flygtede Schelling fra den
                    forstyrrende Yderverden til den fjerneste Fortid og fandt der Sandhedens og
                    Livets Kilder. I Modsætning til Oplysningsperiodens Mening, at Mennekeheden
                    langsomt havde arbeidet sig fremad og opad fra Barbari til Cultur, fra Instinct
                    til Fornuft, erklærede han Menneskeheden for sunken, det vil sige sunken fra en
                    Tilstand af høiere Dannelse, i hvilken den nød en Opdragelse, som foretoges af
                    høiere Væsener, af en Aandeslægt. Saa skete der et Fald, og i den faldne Periode
                    viste der sig kun faa saadanne Lærere, høiere Væsener, Profeter, Genier som
                    Schelling selv, der arbeidede paa hint fuldkomne Livs Gjenoprettelse. Vi
                    Nulevende vide, at Videnskaben har givet Revolutionsmændene Ret og Schelling
                    Uret; vi, som leve i Charles Darwin's Tidsalder, antage ikke mere Muligheden af
                    en oprindelig paradisisk Tilstand og et Fald. Der er ingen Tvivl om at Darwin's
                    Lære vil slaae den orthodoxe Moral til Jorden, ganske som Copernicus's Lære slog
                    den orthodoxe Dogmatik til Jorden; som Copernicus's System berøvede det
                    orthodoxe Himmerig sit fysiske Sted, saaledes vil engang Darwin's Lære berøve
                    det orthodoxe Paradis sit.</p>
                <p>Men dette var dengang ikke erkjendt, og Schelling viste tilbage til Urverdenen,
                    hvor Sagnene om Guder og Halvguder syntes ham historiske Kjendsgjerninger, og
                    saaledes kom han da til at prise Mythologien som det største af alle
                    Kunstværker, der var modtageligt for en uendelig Udlægning, og en uendelig
                    Udlægning vil sige en vilkaarlig. Man har her i Spiren den hele Grundtvigske
                    Mythefortolkning med dens uvidenskabelige og upaalidelige Behandling af
                    Mytherne.</p>
                <p>Men Bortvendelsen fra Samfundsinteresserne finder et endnu bestemtere Udtryk i
                    Schellings Fordybelse i Naturen. Ligesom det efter Mystikernes Forestilling var
                    Guds Imagination, som tænkende skabte Verden, saaledes var det for Schelling
                    alene den tilsvarende Kraft i Mennesket, som formaaede at give Menneskets
                    aandelige Frembringelser ideal Virkelighed.</p>
                <p>Det er da denne væsentlig æsthetiske Kraft, den saakaldte intellectuelle
                    Anskuelse, det vil nærmest sige den efter Fornuftlove virkende fuldstændige
                    Fantasi, om hvilken Schelling, der her øiensynligt er under Indflydelse af
                    Tidens æsthetiske Kritik, paastaaer og hævder, at den alene baner Vei til
                    Filosofi, Vei til Indsigt i Identiteten af det Ideelle og det Reelle. Ja, selve
                    denne intellectuelle Anskuelse var ikke blot Veien, den var Maalet. Og denne
                    Sammenblanding af Redskabet og Værket betegner Indtrædelsen af en total, en
                    almindelig Forvirring i den romantiske Poesi og Videnskab, idet Videnskaben
                    snart drives med Kunstens Midler, saa man fantaserer i Hypotheser istedenfor at
                    forske, snart omvendt Poesien og Kunsten drives med Filosofiens og Religionens
                    Midler, saa Digterværkerne blive rimet Speculation, hvis Helte ere bestøvlede
                    Ideer, og Kunstværkerne forgjæves søge at dække Mangelen paa legemlig Form med
                    den katholske Andagts og Kjærligheds Kaabe. Man indbildte sig[,] at denne nye
                    Naturfilosofi for evigt skulde gjøre alt Erfaringsstudium af Naturen
                    overflødigt, men vi, som leve i en Tidsalder, hvor den empiriske Naturforskning
                    har forvandlet Jordens Udseende og beriget Menneskelivet gjennem Opdagelser og
                    Opfindelser uden Mage, vi, som have seet Naturfilosofiens uendelige Afmagt, vi
                    vide, at de reactionære Tendentser ogsaa her førte til Nederlag, og at Livet
                    selv paatog sig at gjendrive Vildfarelsen. Men hvad der i denne Theori for os
                    især har Betydning og Interesse, det er den kraftige Hævden af den guddommelige
                    Fantasi som Skabningens Kilde og af den menneskelige Fantasi som Kilden til al
                    kunstnerisk Frembringen; thi her staae vi ved Modertanken til Aladdin, her føle
                    vi med Haanden det Hjerteslag, som driver Blodet helt ud i den Extremitet af det
                    store germanisk-gothiske Legeme, som i Aaret 1803 betegnedes ved Navnet
                    Kjøbenhavn.</p>
                <p>I hvilken Grad alle de nye Anskuelser maatte gribe Oehlenschläger, er let at
                    forstaae. Romantikerne anpriste Fantasien over Alt i Verden, den var den
                    høieste, den egentlig guddommelige Gave. Hvem kunde dette gribe som ham, hvis
                    Evne netop var den sprudlende Fantasi, der afløste Baggesens og det 18de
                    Aarhundredes Evne til Conversationen. Romantikerne priste Mytheverdenen som den
                    høieste, den ægte. Der sad nu netop han med en hel ny Mytheverden, som med en
                    Skat, der blot behøvede at hæves. Fr. Schlegel og Novalis havde istemmet: Vi maa
                    finde en ny Mythologi, der for os kan være det samme som den antike for Grækere
                    og Romere. Men de søgte forgjæves eller fandt kun Katholicismens gamle Myther.
                    Han alene behøvede ikke at søge, han alene sad inde med Skatten, ham faldt
                    Appelsinen ned i hans Turban. Romantikerne troede paa en høiere Fortidstilstand,
                    hvorfra Slægten var sunken; og overfor ham stod netop et Folk, hvis Fortid langt
                    overstraalede dets Nutid, som ønskede at glemme denne mørke Nutid, og hvis Trang
                    det var at see sig selv forherliget gjennem Forherligelsen af sine
                    Barndomsdrømme og sin Ungdoms Bedrifter. Saaledes forklares det, hvorledes der
                    kun udfordredes et Ord af Steffens for til Overraskelse for denne og alle Andre
                    at løse Fortryllelsen, som bandt hans Tunge.</p>
                <p>En sund, god Side af Skolens Bestræbelser, var overhovedet den, som gik ud paa at
                    udvide den snevre Kreds af Æmner, som de antike Stoffer afgav, og at udvide
                    Blikket saavel for det Eiendommelige hos de fremmede moderne Folk som for den
                    egne Nations charakteristiske Særpræg. Saaledes blev Skolen patriotisk, og
                    patriotisk i alle Lande. Men iøvrigt opstod allerede nu i Tydskland den samme
                    Tilbøielighed til Udflugter ind i fremmede Lande, som senere greb den franske
                    Romantik under Victor Hugo. Forgjængeren var Herder med sin beundringsværdige
                    Sands for de forskjellige Folkeaanders Producter. A. W. Schlegels kritiske og
                    oversættende Virksomhed fulgte. Hans berømte Forelæsninger over den dramatiske
                    Litteratur, der fremkomme umiddelbart før de Allieredes Indmarche i Paris,
                    forklare det græske, engelske og spanske Theater, men indeholde de bitreste og
                    voldsomste Angreb paa den franske Smag og det franske Drama; han nøies ikke med
                    at angribe Tragikerne; selv Molière behandler han med plump og uforstandig
                    Ringeagt. Det er interessant at sammenligne denne Bog med dens samtidige
                    Modstykke Mme de Staëls »De l'Allemagne«. Schlegel er ligesaa misforstaaende og
                    hadefuld overfor Frankrig som hun er forstaaende og sympathetisk overfor
                    Tydskland. Til Gjengjæld forklarer han med fin og dyb Sympathi saavel Shakspeare
                    som navnlig den af ham selv opdagede Calderon for sine Landsmænd. Hans
                    Opfattelse af disse Digtere har imidlertid een stor Mangel ved Siden af eet
                    stort Fortrin.</p>
                <p>Fortrinet er det, at Alt kommer til sin Ret, hver mindste Eiendommelighed. Da han
                    senere udfører sine fuldendt mesterlige Oversættelser af mange Shakspearske og
                    nogle Calderonske Stykker, føler man hvilke Fremskridt Forstaaelsen af fremmed
                    Poesi har gjort, siden Schiller i sin Oversættelse af Macbeth tilskar Stykket
                    efter antikiserende Fordomme og skar alt det Realistiske og Djærve bort.</p>
                <p>Mangelen er hos Schlegel den samme som hos hele Skolen, den samme, der hos os i
                    Danmark fra Skolen af strækker sig udover den følgende Tid, den, at Opfattelsen
                    af Poesien bestandig er stemplet af germanisk Ensidighed, er i den Grad
                    æsthetisk-metafysisk, at den empirisk-historiske Opfattelse fortrænges og ikke
                    kan komme til sin Ret: Man har det ene absolute Mønster efter det andet. Som
                    Grækerne og Aristoteles havde været ansete for de absolute Mønstre i Frankrig,
                    saaledes blev nu f. Ex. Shakspeare det absolute Mønster i Poesi eller (som hos
                    os i Kierkegaards »Enten-Eller«) Mozart det absolute Mønster i Musik. Den
                    historisk-paalidelige Opfattelse, der i sin empiriske Ædruelighed ingen absolute
                    Mønstre kjender, skydes aldeles tilside. Ethvert Værk bliver Type, Type paa en
                    Digtart, en incarneret Kategori. Saaledes er f. Ex. hos os for Heiberg St.
                    Hansaftensspil »den fuldkomneste Realisation af det umiddelbare Drama i lyrisk
                    Form«. Man tegner Systemer hvor Digtarterne og Digterværkerne skyde ud af
                    hinanden som Grenene paa et Træ, istedenfor at studere dem i deres Sammenhæng
                    med Gulturen, med det hele Liv. Man troer f. Ex. at Tragoedien har en
                    sammenhængende Historie paa langs, o: at den græske Tragoedie staaer i en Art
                    directe Slægtskabsforbindelse med den engelske, istedenfor at forstaae, at
                    Tragoedien ikke avles af andre Folkeslags Tragoedier, men fremgaaer af de
                    Omgivelser, af den Cultur, den hele psychologiske Sfære, midt i hvilken den
                    bliver til.</p>
                <p>Imidlertid: man fik alle Bomme slaaede ned, hele Verden laa aaben for Digterens
                    Øine, han havde Lov til at vælge sine Æmner, hvor han havde Lyst. Vi have denne
                    begeistrede Troesbekjendelse i vor egen Litteratur i Oehlenschlägers smukke Digt
                    »Digterens Hjem«:</p>
                <p> Det strækker sig fra Spitzbergs hvide Klipper,<br/> For Syndflods ældste Lig en
                    hellig Grav,<br/> Til hvor den sidste Tange slipper<br/> I Søndrepolens øde Hav. </p>
                <p>Det var det frigjørende kritiske Løsen, som tonede fra den romantiske Kritik.</p>
                <p>Den kortfattede, sammentrængte Udsigt som, her er givet over Tendentserne i den
                    Skole, Ansigt til Ansigt med hvilken Værket »Om Tydskland« blev til, vil
                    allerede have antydet Læseren, paa hvilke Punkter Mme de Staël følte sig i
                    Overensstemmelse med Skolen og hvorledes og hvorvidt den kan siges at drage
                    Forlængelseslinier af hendes litterære Baner. Dens energiske Reaction mod det
                    18de Aarhundredes Filosofi tiltalte hendes Hjerte; Schelling kaldte jo selv sit
                    hele System for Reaction mod Forstandstidsalderens Oplysning og Afklaring. Dens
                    dybe Respect for den poetiske Begeistring, dens kritiske Liberalitet stemmede
                    overens med hendes egne Instincter og Doctriner. Den romantiske Lære om
                    Fantasiens Værd og Betydning vakte hendes Bifald, men selve Skolens Opfattelse
                    af Fantasiens Væsen var hende uforstaaelig. Romantikerne, som gik ud fra at der
                    til Grund for Alt laa en uafbrudt frembringende, ligesom gjøglende Fantasi, der
                    med guddommelig Ironi bestandig tilintetgjorde sine egne Frembringelser, ligesom
                    Havet opsluger enhver af sine egne Bølger, mente at Digteren, denne Skaber i det
                    Smaa, paa lignende Maade burde staae ironisk overfor sine digtede Figurer og sit
                    hele Værk og med Forsæt sønderbryde Illusionen deri. Mme de Staëls Intelligents
                    var altfor praktisk og altfor rationel til at hun skulde kunne gaae ind paa
                    denne subtile Lære, om hvilken hun havde mangen hed Disput med sine romantiske
                    Venner. Til Gjengjæld nærmede hun sig Skolen i et afgjørende Punkt:</p>
                <p>Som hele det første Hold af de i Reactionen mod det 18de Aarhundrede indviklede
                    Skribenter blev hun med Aarene mere og mere positivt religiøs. De filosofiske
                    Indtryk fra Revolutionstiden udslettedes efterhaanden og istedenfor dem traadte
                    stedse alvorligere Forsøg paa at tilegne sig Tidsalderens opdukkende religiøse
                    Ideer. Hun, der i sin Ungdom havde stillet sig polemisk overfor Chateaubriands
                    Hævden af de christelige Æmners Overlegenhed i Kunsten, slutter sig nu ganske
                    til hans æsthetiske Grundsyn. Hun gaaer uden Forbehold ind paa Romantikernes
                    Lære om at den moderne Poesi og Kunst maa bygge paa Christendommen, paa lignende
                    Maade som den antike har støttet sig til den græsk-romerske Mythologi, og idet
                    hun mere og mere lever, lytter og taler sig ind i Forvisningen om, at det 18de
                    Aarhundrede var fuldstændigt paa Vildvei, og idet hun overalt træffer Aander,
                    som ere vendte tilbage til Fortidens religiøse Følelser, mener hun at Idealismen
                    i Metafysiken, der for hende som Kvinde er det gode Princip, og Inspirationen i
                    Poesien, der for hende som Digterinde er det fra Regeltvangen frelsende Princip,
                    nødvendigvis maa fornye den positive Religions Herredømme, siden Sensualismen,
                    hvis Metafysik og Poetik er hende imod, har bekjæmpet Religionen som en Fjende.
                    Og saaledes havner hun i sit Værk om Tydskland i den lidenskabelige og
                    uretfærdige, mange Gange pinligt bornerte Reaction imod det 18de Aarhundredes
                    intellectuelle Frihedsstræben, som samtidigt var kommen til Udbrud hinsides
                    Rhinen og som paa Frankrigs egen Grund skulde naae sin høieste Potents.</p>
                <br/>
                <p>XIV.</p>
                <p>Mme de Staëls l'Allemagne var et Blik ind i Fremtiden og ud over Frankrigs
                    Grændser; det var i mange Maader en Profeti om Charakteren af det 19de
                    Aarhnndredes opvoxende Litteratur. Men den Gruppe af Aander, hvortil
                    Forfatterinden hører, havde ikke fuldendt sit Hverv, om den ikke havde suppleret
                    sine Fremtidsvarsler med et omfattende Tilbageblik over det 18de Aarhundredes
                    Aandsliv.</p>
                <p>Dette Tilbageblik gaves aldeles samtidigt (1809) af Barante i hans mærkværdige
                    Bog »Om den franske Litteratur i det 18de Aarhundrede«.</p>
                <p><em>Prosper de Barante</em>, født 1782 i en gammel og fornem Embedsmandsfamilie i
                    Auvergne, er den eneste af denne Gruppes Skribenter, der ikke kan betegnes som
                    Emigrant; thi han havde modtaget et keiserligt Embede som Præfect i Vendée. Men
                    hans Bog har ganske Emigrantlitteraturens almindelige Præg, og dette er intet
                    Under; han levede udenfor Paris, han hørte til de Landsforvistes nærmeste
                    Omgangskreds, særligt til Mme de Staëls, og han var ilde seet af Regjeringen paa
                    Grund af sine hyppige Besøg i Coppet. Han delte ogsaa hendes under Keiserdømmet
                    saa kjætterske Sympathier for fremmed, særlig tydsk Litteratur og oversatte
                    senere hele Schillers Theater. Under Restaurationen erhvervede han sig politisk
                    Indflydelse som Medlem af det moderat liberale Parti.</p>
                <p>Det Værk om Frankrig i det 18de Aarhundrede, hvormed han 27 Aar gammel debuterede
                    i Litteraturen, røber en Modenhed og et Maadehold, som overrasker hos saa ung en
                    Forfatter, men som forklares dels ved en vis Mangel paa Fyrighed i Charakteren,
                    dels ved Forfatterens Værdighed og Holdning som Øvrighedsperson. I alle de
                    Bøger, vi have ladet passere Revue, laa implicite en Dom over det 18de
                    Aarhundrede, i denne fremtræder den første sammenhængende Udsigt derover og
                    Værdsættelse deraf. Oversigten er kortfattet men fortrinlig, Opfattelsen er
                    filosofisk begrundet. Fremstillingen er klar og lidenskabsløs, men selve
                    Værdsættelsen er høist mangelfuld, paa ethvert Punkt betinget og indskrænket af
                    de Grændser, ud over hvilke Emigrantlitteraturen ikke formaaede at see. Denne
                    Opgjørelse med det forløbne Aarhundrede, i hvilken den nye Generation definitivt
                    siger sig løs fra den gamle, er ikke selv definitiv og langtfra saa upartisk som
                    den er lidenskabsløs. Thi vel har Barante den redeligste Villie til at dømme
                    upartisk og har, som han fremhæver, den Betingelse derfor, at han ikke tilhører
                    den Generation, der umiddelbart har deltaget i Revolutionens Begivenheder som
                    Angriber eller Forsvarer af den gamle Samfundsorden, men hans Evne er ikke saa
                    uhildet som hans Villie; hans hele Udvikling bæres ham selv ubevidst af
                    Reactionen mod det Aarhundrede, hvis Væsen han som Betragter og Tænker vil
                    forklare.</p>
                <p>Barantes Grundsynspunkt er frugtbart og var dengang originalt. Han hører rundt om
                    sig Paastande, der gaae ud paa at gjøre det 18de Aarhundredes Skribenter
                    ansvarlige for de Omvæltninger, der ved Aarhundredets Slutning have rystet
                    Frankrig til dets Grund og finder disse Paastande grundløse; de gjøre, synes
                    han, hine Skribenter stor Uret, fordi de tillægge dem altfor stor Betydning.
                    Havde Bygningen ikke været faldefærdig, vilde et Pust fra Litteraturen ikke
                    kunne have kastet den overende. Samtidigt med Nodier og Mme de Staël formulerer
                    og forklarer han da Sætningen: Litteraturen er et Udtryk for Samfundstilstanden
                    — og ikke dens Ophav. Syvaarskrigen har efter hans Opfattelse havt en ganske
                    anden Indflydelse paa Autoritetens Svækkelse i Frankrig end Encyclopædien, og
                    den Irreligiøsitet, der herskede ved den gamle Ludvig d. 14des Hof paa samme Tid
                    som Kongen med Grusomhed forfulgte Protestanter og Jansenister, har paa en
                    ganske anden Maade undergravet Respecten for Religionen end Filosofernes Angreb
                    og Spotterier. Det er langt fra at han vil fremhæve nogen særdeles Fortjeneste
                    ved det forløbne Aarhundredes Litteratur, men han betragter den kun »som et
                    Symptom paa den almindelige Sygdom«. Med filosofisk Skarpblik søger han Spirerne
                    til Monarchiets Sammenstyrtning. Han finder dem allerede i Efterdønningerne af
                    Frondens Kampe mod Mazarin. Kuede af Richelieu's Jernhaand havde Fyrsterne,
                    Adelen, Embedsmændene, alle de Store skiftevis henvendt sig om Hjælp til den
                    store Befolkning og derved efterhaanden alle tabt i Værdighed og Anseelse.
                    Kongens Autoritet var den eneste, der blev staaende urørt. Oppositionens Bølger
                    gik da lige til Tronens Fod, men de standsede der, og under den første Halvdel
                    af Ludvig den 14des Regjeringstid hævedes Tronen i endnu mere ensom Majestæt
                    over det almindelige Niveau; Richelieus Værk var fuldbragt: enhver Autoritet i
                    Landet var tilintetgjort med Undtagelse af Kronens. Der udfordredes da kun, at
                    denne ene tilbagestaaende Autoritet blev nedbrudt, for at alle Samfundets
                    Myndigheder skulde staae berøvede den Respect, der udgjorde deres Styrke, og det
                    skete tilfulde under Ludvig den 14des ynkværdige Alderdom, Regentskabets frække
                    og Ludvig den 15des frivolt-stupide Regimente.</p>
                <p>Det 18de Aarhundredes Filosofi var da efter Barantes Opfattelse ikke Enkeltmands
                    vilkaarlige Værk men en universel Aandsretning i Folket; denne Filosofi blev saa
                    at sige nedskrevet efter Folkets Dictat. Den var dog ikke mere værd for det; det
                    staaer for Barante som var dens Gjerning den at omstyrte en frivol og uretfærdig
                    Samfundsorden paa en frivol og uretfærdig Maade. Men hvad der saaledes skete var
                    uundgaaeligt, var nødvendigt. Den fasteste Tro paa historiske Love er Sjælen i
                    Barantes Bog. »Den menneskelige Aand, siger han, synes uigjenkaldeligt bestemt
                    til at gjennemløbe en den foreskreven Bane ligesom Stjernerne gjøre.« Han veed,
                    at der til alle Tider er en nødvendig Forbindelse mellem Literaturen og
                    Samfundstilstanden; men medens Forholdet imellem dem til sine Tider er dunkelt,
                    maa søges med Skarpsindighed og paavises med Omhu for at staae anskuelig og
                    klar, synes dette Forhold ham i hin Tidsalder at være saa direkte og
                    umiddelbart, at der ikke behøves nogen fin Iagttagelse for at skjelne det.</p>
                <p>Aarsagen hertil finder han først i Skribenternes Forhold til deres Publikum: I
                    tidligere Tider havde deres Antal været ringe; tyndt spredte over hele Europa
                    havde de skrevet i et dødt Sprog; der existerede dengang ingen Selskabelighed og
                    Conversationen var ingen Magt; de arbeidede ikke for noget Samfund, men for
                    hinanden, og Samfundet betragtede dem til Gjengjæld som afskrækkende Pedanter.
                    Men efterhaanden udbredte Dannelse og Oplysning sig i de høieste Klasser og
                    Skribenterne traadte i Forhold til dem; de skrev for Fyrster, Hofmænd, Fornemme,
                    for den lille Kreds, der ikke behøvede at arbeide. Paa Ludvig den 14des Tid
                    søgte Forfatterne at behage denne Kreds og følte sig smigrede ved dens Bifald.
                    Men lidt efter lidt skred Civilisationen saavidt frem, at der dannedes et
                    virkeligt Publicum for Litteraturen, et Publicum som stillede Skribenten
                    uafhængigt overfor de Mægtige. Frederik den Anden af Preussen, der for at give
                    sit Rige Glands havde kaldt Voltaire til sit Hof, behandlede ikke ham med den
                    Overlegenhed, hvormed Ludvig den 14de havde behandlet Molière; han syntes at
                    stille ham som sideordnet ved sin Side; den høieste politiske Magt og den
                    største aandelige Overlegenhed i Samtiden holdt sig et Øieblik paa samme Niveau
                    uden at Nogen følte den Tid nærme sig, da disse to Magter skulde erklære
                    hinanden Krig. Og i den sidste Halvdel af det 18de Aarhundrede stode
                    Skribenterne i et uafbrudt Vexelforhold til det hele vidtstrakte Samfund. I
                    Oldtiden havde en Filosof været en streng og systematisk Tænker, der ligegyldig
                    for det Bifald han vandt, udviklede en sammenhængende Lære; nu havde Ordet
                    skiftet Betydning. Filosofen var ikke en ensom Tænker, men en Verdensmand, der
                    samtalte endnu langt mere end han skrev og lærte, som bestandig søgte at behage
                    Omgivelserne og vinde deres Bifald, og som kun kunde gjøre det ved at forvandle
                    sig til deres Organ. Hvor mægtigt Tidsaandens Herredømme over de enkelte
                    Skribenter var, seer Barante bevist ved den Omstændighed, at de Forfattere, der
                    som Abbed de Mably f. Ex. havde den mest levende Uvillie mod Filosoferne af den
                    herskende Skole, dog lignede dem, de vilde bekjæmpe, og ad andre Veie kom til
                    samme Resultater. Og Forklaringen af at Publicum før Forfatterne kunde give sig
                    til at kaste Vrag paa al historisk Overlevering, paa alle de nationale
                    Erindringer for at efterstræbe tilræsonnerede Idealer, finder han i de høiere
                    Samfundsklassers unationale og classiske Opdragelse. I Skolen havde Barnet lært
                    at stamme Epaminondas's og Leonidas's Navne længe før det hørte Bayards eller
                    Duguesclins; det stod Drengen frit for at beundre den trojanske Krig, men at
                    beundre Korstogene — det var uhørt. Romerretten og alle dens fra en absolut
                    Regjering stammende Maximer havde efterhaanden fortrængt de af et frit Folk
                    udsprungne germaniske Retsregler. Hvad Under da at Eorfatterne, naar de søgte
                    deres Stoffer i Oldtiden og sværmede for Hellas og Rom, fandt villigt Øre i det
                    franske Samfund, hvad Under at ogsaa i Litteraturen den hele nationale Tradition
                    blev foragtet og afbrudt!</p>
                <p>Efter saaledes forud at have givet det hele Samfund Skylden for Litteraturens
                    Feilgreb i det 18de Aarhundrede — og dens Bedrifter synes ham alle Feilgreb —
                    har Barante sikret sig et Grundlag for rolig Vurdering af de enkelte fremragende
                    Forfattere. Hans Domme samle de i Emigrantlitteraturen spredte Synsmaader som i
                    et Brændpunkt.</p>
                <p><em>Voltaire</em>, om hvis Ry der siden hans Død havde været ført en ligesaa
                    hidsig Kamp som den om Patroklos's Lig, charakteriserer han koldt, men uden Had
                    eller Vrede. Han beundrer Voltaires Naturbegavelse, det letbevægelige,
                    stormfulde Følelsesliv, der affødte hans Pathos, det uimodstaaeligt Henrivende i
                    hans Veltalenhed og i hans Vid, den stadige Ynde som udspringer fra hans
                    grændseløse Lethed til at forme og udtrykke Alt. Men han seer den Anvendelse,
                    Voltaire gjorde af sit Talent, stadigt styret af Tidens Meninger, af Trangen til
                    at gjøre Lykke og behage. Han beklager endelig dybt det Hang til cynisk Spot,
                    der end ikke forlod Voltaire som Olding. Og det er Alt. For det Store, det
                    Berettigede i Voltaires Livskamp har han intet Blik og intet Ord. Han vil
                    forklare Voltaire kritisk og borteskamoterer Indignationen i hans Sjæl, selve
                    Livsnerven i ham; han skildrer Forfølgelserne imod ham som Dumheder uden
                    nogensinde at stemple dem som slette Handlinger; han undskylder endelig — ikke
                    Pletterne paa Voltaires Storhed, men saa at sige denne Storhed selv, og han
                    mener oprigtigt at vise Upartiskhed, siden han undskylder.</p>
                <p><em>Montesquieu</em> er den eneste af det forrige Aarhundredes Storheder, som
                    aflokker Barante en Anerkjendelse, der er levende og varm. Og det er naturligt,
                    thi han fandt noget af sit eget Væsen i hans. Montesquieu var ikke en simpel
                    Skribent, der kunde skrive hvad der faldt ham i Pennen, han var som Barante
                    Embedsmand, en høi Embedsmand, en betydelig Retslærd, som maatte betænke sin
                    Stands Værdighed og det Exempel, han gav. »Præsidenten de Montesquieu, siger
                    Barante, havde ikke den Uafhængighed, Litteratorerne skatte saa høit og der
                    maaske skader baade deres Talent og deres Charakter.« Man føler den keiserlige
                    og dog Napoleon fjendske Embedsmands forsigtige Forsøg paa et Selvforsvar i
                    dette velskrevne Paradox. Men det var i ethvert Tilfælde ikke med Urette, at
                    Barante satte Montesquieu meget høit. Andre af Tidens Skribenter havde mere
                    Geni; men Montesquieu's nøie Kjendskab til det praktiske Liv, til Administration
                    og Regjering, gav ham en Indsigt, som de andre savnede, og et Maadehold, som
                    netop ved Aarhundredets Begyndelse var i høieste Pris. Hos Montesquieu bifalder
                    da ogsaa Barante Adskilligt, som han bittert dadler hos andre. Han opfordrer
                    Læseren til at sammenligne Montesquieu's Værk om Lovenes Aand med et ældre
                    Skrift af Domat over samme Thema for at see de Fremskridt Videnskaben hos ham
                    har gjort, idet han uden at tilsidesætte Respecten for Religionen, forstaaer at
                    betragte den som underordnet Aarsag.*) [*) Alors on pourra distinguer, comment
                    la religion, respectée par Montesquieu, était pourtant jugée par lui, tandis que
                    Domat l'avait seulement adorée, et en avait fait tout découler, au lieu de la
                    considérer comme accessoire.]</p>
                <p><em>Diderot</em> er den af de store Forfattere, som Barante staaer mest hildet
                    overfor; hans Dom om Diderot er indtil det Yderste bornert. Det Fremfusende og
                    Voldsomme i denne Aand skjuler Genialiteten for hans Blik. Et Geni, hvis
                    Hensynsløshed nu og da minder om en Naturkrafts, kunde saa lidet paaskjønnes af
                    Barante som af den hele skræmmede og skuffede<!-- blank tilføjet --> Slægt,
                    hvortil han hører. Diderot var mere anlagt til at behage de litterært
                    fordomsfrie Tydskere end sine dengang saa pertentlige Landsmænd. Goethe selv
                    oversatte hans »Le neveu de Rameau« og Hegel behandlede den vidtløftigt i sin
                    »Phänomenologie des Geistes«; men Barante, der med Lidenskab dadler Diderots
                    uophørlige og alle Grændser overskridende Angreb paa Religionen, samler sin
                    Charakteristik i disse Ord: »Han havde et ildfuldt og uordentligt Indre, Men
                    hans Aand var en Ild uden Næring, og det Talent, hvoraf han har vist nogle
                    Glimt, har ikke faaet nogen samlet Anvendelse.« Det var kun rimeligt, at den
                    mest naturalistiske af det 18de Aarhundredes Forfattere blev slettest vurderet
                    af den nu opvoxende Stab af Idealister.</p>
                <p><em>Rousseau</em>, den sidst optrædende af hine for det 19de Aarhundredes Skranke
                    stævnede Aander, havde noget i sit Væsen, som nødvendigvis maatte tiltale
                    Barante. Han var iblandt dem den eneste sentimentale, og det nye Aarhundrede var
                    begyndt entimentalt. Han var endelig den ensomste, den mest enkelte af dem, og
                    det nye Aarhundrede vurderede Personligheden som enkelt. Han havde staaet
                    Filosofernes og Encyclopædisternes Selskab fjernt. Et ulykkeligt og ensomt Liv
                    havde formet hans Charakter, han stod ikke i noget Forhold til Samfundet eller
                    den offentlige Mening. Uden Familie, uden Venner, uden Stand, uden Fædreland
                    havde han flakket om i Verden, og da han optraadte som Forfatter fordømte han
                    Samfundet istedenfor at smigre det; han stræbte ikke at behage den gjældende
                    Samfundsstemning, men at fremkalde en ny; det lykkedes ham, og medens de andre
                    behagede, vakte han alene Begeistring. Alt dette maatte stemme Barante gunstigt.
                    Men man behøver dog blot at sammenligne hans Udtalelser om Rousseau med hans
                    Veninde Mme de Staëls 20 Aar tidligere udgivne Bog om Rousseaus
                    Forfattervirksomhed for at see, hvormange Skridt fremad Reactionen mod det
                    forrige Aarhundredes Aand havde gjort. At han dvæler vidtløftigt ved det Urene i
                    Rousseau's Levnet og de slette Sider af hans Charakter er i og for sig ganske
                    berettiget, og hans Skildring danner her kun det naturlige Modstykke til Mme de
                    Staëls varme Forsvarsindlæg. Hans strenge Dom over Rousseaus politiske Theorier
                    er endda ganske anderledes kritisk gjennemtænkt og moden end Mme de Staëls
                    kvindelige Forsøg paa med en vis Begrændsning at godkjende disse Theorier. Men i
                    Vurderingen af Rousseau's religiøsreformatoriske Virksomhed staaer han langt
                    tilbage for hende. Mod Rousseau's berømte
                    Troesbekjendel[se]<!-- således if. SS:184 --> mod Fremstillingen af den
                    saakaldte naturlige Religion er hans Hovedindvending den, at den er en Religion
                    uden Cultus, og, siger han: at den var det, kan ikke overraske hos Rousseau, thi
                    til en Moral uden Praxis som hans maatte nødvendigvis en Religion uden Cultus
                    svare. Saaledes fører et conservativt Consequensmageri den religiøst liberale
                    Kritiker til endog at tage den bestaaende Kirkeritus i Forsvar mod Rousseau.</p>
                <p>Spiren til alt dette Indskrænkede og Uretfærdige hos Barante er den samme, der
                    senere under Restaurationen og Julikongedømmet afføder saa meget Usandt og
                    Skjævt hos andre liberale Skribenter: den spiritualistiske Filosofi, som nu
                    begynder at faae Indpas i Frankrig og som efter mange Kampe blev den herskende
                    Lære ja under Cousin og hans Skole endog hævedes til Statsfilosofi. Havde denne
                    Filosofi ladet sig nøie med at udvikle sine Principer og Synsmaader saa klart og
                    saa bevisende som muligt, da havde den været en Filosofi som en anden og kunde
                    vække Modsigelse men aldrig Uvillie eller Afsky. Der viste sig imidlertid i
                    denne Filosofi og det næsten i alle de Lande hvor den optraadte, fra Begyndelsen
                    af Tendentser af en uvidenskabelig og ildespaaende Charakter. Den var mindre
                    ivrig for at bevise sine Paastande end for at godtgjøre deres moralske og
                    religiøse Væsen. Den var langt mindre opsat paa at gjendrive sine Modstandere
                    end paa at fraskrive dem Sands for det Ædleste, Opsving mod det Høieste,
                    Pligtfølelse og Begeistring.</p>
                <p>Hos Mme de Staël er Frygten for Sensualismen en afledet. Den høihjertede Kvinde,
                    der med al sin Sandhedskjærlighed kun er og bliver Dilettant i Filosofien,
                    frygter naivt for at den sensualistiske Psychologi bringer Sjælene til passivt
                    at underkaste sig under Napoleons Despoti og af Kjærliglied til Friheden søger
                    hun Vaaben imod den. Barante, som er en Mand, har ikke hendes Undskyldning.
                    Ogsaa for ham er Descartes og Leibnitz ikke blot store Tænkere, men Indehavere
                    af det gode Princip i Metafysiken, ret som om moralske Begreber kunde finde
                    Anvendelse paa en Metafysik. »Muligvis, siger han, tabte de sig undertiden i
                    taagede Regioner, men de fulgte idetmindste en <em>ophøiet</em> Retning, deres
                    Lære stemmer overens med de Tanker, der bevæge os, naar vi tænke dybt over os
                    selv, og denne Bane førte nødvendigvis til de <em>ædleste</em> Videnskaber, til
                    Religionen og til Moralen«. Og nu fortæller han, hvorledes man blev træt af at
                    følge dem, hvorledes man begav sig ind paa Locke's og Hume's Baner, og
                    hanfremstiller dette ikke som en modsat, ligeberettiget Ensidighed, men som en
                    Fornedrelse af Menneskevæsenet, en »Nedværdigelse« af Videnskaben. Han finder
                    det naturligt at bekjæmpe Spinoza (som han slaaer sammen med Hobbes) ikke blot
                    med Grunde, men »med Indignation«.*) [*) De la litt. française 213.]</p>
                <p>Han fremstiller imod Empiristerne Kants bekjendte Lære om at Forstandsformerne
                    ere givne med vor Aands Constrnction og udvikler at et Indbegreb af religiøse
                    Anlæg ligeledes findes medfødt til alle Tider og hos alle Folk. Overalt og altid
                    mener han, finder man Troen paa et Liv efter Døden, Respect for de Døde og
                    Jordfæstelse af dem i den Overbevisning, at Livet ikke er tilende for dem,
                    endelig en Tro paa at Naturen engang er bleven til og engang vil gaae tilgrunde.
                    Dette er for ham omtrent som for Benjamin Constant de psychologiske Elementer
                    som udgjøre Religionernes faste Grundvold. Han forstaaer end ikke, at disse
                    kunne lade sig føre tilbage til endnu simplere Elementer, der ogsaa forefindes
                    udenfor Religiøsiteten. Thi han forsker ikke frit, han betragter det som en Ære
                    at overtage hvad ban kalder »den hæderfulde Arv fra den ophøiede Filosofi« (le
                    glorieux héritage de la haute philosophie). Og paa ganske lignende Maade ivrer
                    han mod Forsøgene paa en empirisk Begrundelse af Moralen. »Istedenfor, siger
                    han, at gaae ud fra den Følelse af Retfærdighed og Sympathi, som lever i alle
                    Menneskers Hjerte, søgte man at grunde Moralen paa Driften til Selvbevarelse og
                    Velvære«. Han forstaaer øiensynlig slet ikke den dybt filosofiske Drift som har
                    ledet Tænkerne af den modsatte Skole til at opløse Retfærdighedsideen i dens
                    Grundelementer, og vise hvorledes den opstaaer og formes. Han declamerer kun
                    over, at man ad den Vei ikke kunde naae til en aabenbaret Religion; »de
                    guddommelige Beviser for den havde jo Vantroen forkastet«.*) [*) On arriva
                    bientôt à tout nier; déja l'incrédulité avait rejeté les preuves divines de la
                    révélation et avait abjuré les devoirs et les souvenirs chrétiens.] Den samme
                    Tænker som roser Montesquieu's »Lettres persanes« og bifalder at denne Skribent
                    behandler Religionen som »accessorisk«, forfærdes, hildet i Tidsalderens
                    Halvhed, over de empiriske Filosofers Forsøg paa at finde de Grundelementer, der
                    medvirke til Retfærdighedsideens Formning. Og hos Barante seer man derfor, som
                    alt antydet, allerede den hele uforstandige Spillen med det Dobbelttydige i
                    Ordet Sensualisme, der hele Aarhundredet igjennem skulde blive et Vaaben i
                    Hykleriets og Nederdrægtighedens Hænder, idet Sensualisme vexelvis benyttes som
                    Navn paa den bestemte Erkjendelsestheori, om hvilken det pleier at anvendes,
                    snart som Betegnelse for Sandselighed, sandselige Lyster eller Læren om at
                    sandselig Lyst er Livets Maal. Man finder allerede hos Barante som senere
                    bestandig hos Cousin den overfladiske og uvidenskabelige Spiritualisme, der
                    udvikler sig i Frankrig i Aarhundredets første Decennier, hævdet som den til Dyd
                    og gode Sæder opmuntrende Filosofi. Mme de Staël forfattede for et af Datidens
                    Organer, Mercure de France, en Recension af Barantes Værk, som Censuren dengang
                    forbød at trykke, men som senere er bleven trykt i uforandret Form. Det er kun
                    tre Blade, men en Kritiker vilde ikke have yderligere Vidnesbyrd Behov for at
                    see, at Forfatterinden var et Geni. Hun fremhæver først i varme Udtryk
                    Forfatterens tidlige Modenhed og sjeldne Moderation, beklager kun, at han ikke
                    oftere hengiver sig helt til sine Indtryk, og minder ham om, at Tilbageholdenhed
                    ikke altid røber Styrke. Saa seer hun ligesom ved en Intuition det vordende
                    Aarhundredes aandelige Præg bag de tilfældige og individuelle Fortrin og Mangler
                    i hans Bog. Hun synes overfor dette Skrift med pludselig Intensitet at have
                    følt, hvor dybt hun selv med sit virkelystne, reformatoriske Sind grundede i det
                    forrige af Fremskridtstroen baarne Aarhundred, først med denne Bog synes
                    Overgangstiden til det nye Aarhundrede hende at være tilende og hun forbauses
                    over den Resignation under det Givne, den Fatalisme, den Respect for ethvert
                    »fait accompli«, der fra dette Skrift slaaer hende imøde. Hun aner, at
                    Resignation under Omstændighedernes Tryk vil blive et af den nye Tidsalders
                    Charaktermærker, hun forudføler, at dets Filosofi for en stor Del vil komme til
                    at bestaae i en Paavisning af, at det Virkelige er fornuftigt og synes med
                    Geniets Clairvoyance at skimte, hvilken Tvetydighed dette Ord »det Virkelige»
                    vil vise sig at indeholde og hvilken ideeløs Conservatisme denne Sætning vil
                    kunne afgive Løsen for. Og hun slutter sin Anmeldelse med disse af profetisk
                    Visdom stemplede Ord: »Det 18de Aarhundrede forkyndte Principerne paa en altfor
                    ubetinget Maade; maaskee vil det 19de Aarhundrede forklare Kjendsgjerningerne
                    med altfor stor Underdanighed under dem. Det første troede paa en Tingenes
                    Natur, det andet vil kun troe paa Omstændighederne. Det første vilde byde over
                    Fremtiden, det andet indskrænker sig til at lære Menneskene at kjende.
                    Forfatteren til den Bog, hvorom jeg taler, er maaskee den første der paa en
                    iøinefaldende Maade har antaget det nye Aarhundredes Farve.«</p>
            </div>
            <p><span class="ind">Denne Udtalelse er ligesaa slaaende formet som indholdstung. Ingen
                    af de øvrige Aander, som stode denne store Kvinde nær, havde saa afgjort fjernet
                    sig fra det foregaaende Aarhundrede, som denne den sidst optrædende, Barante. De
                    andre vare en efter en fra Vraget af det synkende 18de Aarhundrede stegne ombord
                    i det 19de Aarhundredes Skib og havde efterhaanden ladet det med de Stoffer og
                    den Sæd, det skulde føre; men det laa endnu Side om Side med Vraget, fast
                    fortøiet til dets Vand. Barante var den, som huggede Skibstovet over og stødte
                    Baaden ud i det vide Ocean.</span> (1877:284-330)</p>
        </div>
        <!-- slut på lang tilføjelse i 2.-udgaven -->

        <!-- begynd sml. kap. 17 1.-udg. vs. kap. 15 2. udg.; primært lavet i hånden! -->
        <div id="hs1_0092">
            <h1>Omarbejdelse</h1>
            <h2>Om religion</h2>
            <div class="ud">
                <p>XVII.</p>
                <p>Det er da bestandig Katholicismens Parti, som Corinna, den kunstelskende
                    Digterinde, tager overfor den protestantiske Oswald. Katholicismen lister sig
                    ind i Hjerterne ad mange Veie. Den er saa snedig, at den Ingen støder bort, men
                    frembyder Enhver netop den Side af dens Væsen, som kan tiltale ham. Det var dens
                    Skjønhedsside, dens nære og varme Forhold til Phantasilivet og Kunsten, som i
                    dette Aarhundredes Begyndelse efter Oplysningsperiodens Forstandsprosa gav den
                    et ikke ventet Opsving. Derfor er det, som De have seet, ogsaa fortrinsvis paa
                    Phantasiens og Kunstens Vegne, at Corinna lovpriser den italienske Katholicisme.
                    Imidlertid har hun jo tilmed, som Citater af hendes Roman have lært Dem,
                    overordentlig meget tilovers for denne Religions moralske Overbærenhed og
                    Liberalitet, og hendes hele Stilling til den er forsonlig, ja mere end
                    forsonlig, hun har, naar hun forsvarer den, Udtryk, som røbe Anerkjendelse og
                    Beundring. De begriber, hvilken Opposition der heri ligger skjult mod hele det
                    18de Aarhundredes Frankrig, der med Voltaire i Spidsen havde forfulgt og
                    forhaanet Katholicismen, og som uden synderlig Kjærlighed til den protestantiske
                    Orthodoxi, dog altid havde ytret en lydelig Forkjærlighed for Protestantismen
                    med dens Uafhængighed af Pavemagten, dens gifte Præster og dens Uvillie mod
                    Munkelivets Askese.</p>
                <p>Denne Velvillie mod Religionen var i Frankrig noget Nyt. Den skrev sig ogsaa fra
                    Tydskland af. De protestantiske Lande havde ingen Grund havt til den
                    Overdrivelse, hvormed man i Frankrig angreb Religion og Kirke.*) [*) Gervinus:
                    »Geschichte des neunzehnten Jahrhunderts«.] Man tilstod Tro og Overtro
                    idetmindste en poetisk Gyldighed. Frederik den Store selv, som gjør sig til
                    Voltaire’s Apostel i Tydskland, viger tilbage for Holbachs Lære. I England
                    hævede den skotske Philosophi sig imod den franske Sensualisme, der oprindeligt
                    var kommet til Frankrig fra England, og i Tydskland stiller Kant sin Pligtlære
                    mod Epicuræismen og vækker Fichte og Schiller.</p>
                <p>Den amerikanske Frihedskrig og Revolutionens første Dage har ganske vist overalt
                    sin Indflydelse. I Italien besynger Alfieri den amerikanske Frihed og Bastillens
                    Fald, i England begeistres Coleridge og Southey, i Skotland Burns, Campbell,
                    Montgommery, i Tydskland endelig hele Skaren af Klopstocks Tilhængere og Fichte,
                    der betegner sig selv som Elev af Rousseau. Ja i Aaret 1795 gaae to unge
                    Mennesker, hvis Navne senere skulde blive verdensberømte, ud paa en ensom Mark
                    og plante i naiv Begeistring over Revolutionen et Frihedstræ. Deres Navne vare
                    Schelling og Hegel.</p>
                <p>Men da nu i Frankrig de religieuse og politiske Overdrivelser fremtraadte, der
                    vare at vente efter Litteraturens theoretiske Overspændthed hos
                    Encyclopedisterne, faldt først i Italien Alfieri fra, han bliver Franskhader og
                    benytter Voltaire’s gamle Skjeldsord mod de Franske »Tigeraben«.</p>
                <p>I England og Skotland staaer snart den udpræget conservative Walter Scott i
                    Midten og Spidsen af Litteraturen. I Tydskland trække Klopstock og Wieland sig
                    tilbage i Afsky for Terrorismens Rædsler. Goethe opgiver sin Virksomhed som
                    Statsmand, og medens Frankrig nu ombytter sin litterære Tidsalder med en
                    politisk, trækker Tydskland sig tilbage til sine litterære Interesser.</p>
            </div>
            <p><span class="ud">Den hele Litteraturgruppe, hvis Udfoldelse og Dannelse vi have
                    fulgt</span>, udvikler sig, skjøndt […] (1872:222)</p>

            <p>
                <strong>></strong>
            </p>

            <div class="ind">
                <p>XV.</p>
                <p>Den hele Litteraturgruppe, hvis Dannelse og Udfoldelse vi have fulgt, staaer for
                    os som et sammenvævet Hele. En Mangfoldighed af hinanden krydsende Traade
                    strækker sig fra det ene Værk til det andet, og Fremstillingen har kun gjort den
                    indre Sammenhæng tydelig og klar; det er ikke den, som vilkaarligt har vævet
                    Enkelthederne sammen. Kun maa det mærkes at denne Samling af Skrifter, denne
                    Kreds af Skribenter blot udgjør en Gruppe, ikke nogen Skole. Thi en Gruppe
                    opstaaer ved den naturlige, ufrivillige Association af Aander og Værker, som
                    have Retning tilfælles, men en Skole dannes, naar Forfatterne med Bevidsthed
                    forene sig under Ledelsen af en eller anden mere eller mindre bestemt formuleret
                    Doctrin.</p>
            </div>
            <p><span class="ind">Emigrantlitteraturen</span> udvikler sig, skjøndt […]
                (1877:331)</p>
        </div>


        <div id="hs1_0093">
            <h1>Tilføjelse</h1>
            <h2>Om reaktionen</h2>
            <p>[…] reagerende mod Voltaire<span class="ind">, og vi have seet, hvorledes alle de
                    Skribenter, som lede den, have deres aandelige Udgangspunkt i det 18de
                    Aarhundrede og ere udsatte for Reminiscentser og Tilbagefald. De udgaae saa at
                    sige alle fra Rousseau</span>. Det første Træk […] (1872:225 / 1877:332)</p>
        </div>

        <div id="hs1_0094">
            <h1>Omarbejdelse</h1>
            <h2>Om reaktionen</h2>
            <p>[…] hans Modstander<span class="ud">. Fra Begyndelsen af indeholder den Litteratur,
                    hvori Reactionen kommer tilorde, baade sunde og usunde Retninger. Jeg har i min
                    Skildring lagt an paa, saa meget som muligt, af Emigrantlitteraturen at
                    fremdrage de sunde Partier eller idetmindste de Værker</span>, i hvilke
                Reactionen […] (1872:225)</p>

            <p>
                <strong>></strong>
            </p>

            <p>[…] hans Modstander <span class="ind">Voltaire. Det er kun den yngste af dem alle,
                    Barante, som med Sandhed kan sige sig løs fra ethvert personligt
                    Slægtskabsforhold til Rousseau. Efter disse Skribenter følger i Frankrig et
                    andet Kuld af conservative Forfattere, der ligeledes for største Delen ere
                    Emigranter og som forfægte den ubetingede, den principielle Reaction. Disse
                    Mænds Værker udgjøre i Forening med enkelte Skrifter af allerede optraadte
                    litterærtreformatoriske men politisk og religiøst reactionære Forfattere som
                    Chateaubriand og tilligemed enkelte reactionære Ungdomsarbeider af senere
                    liberale eller radicale Forfattere som Lamartine og Hugo en udpræget conservativ
                    Gruppe, hvis herskende Tanke Autoritetsprincipet er. I dens Centrum staae Mænd
                    som de Maistre, Bonald og Lamennais. Under Benævnelsen Emigrantlitteraturen har
                    jeg derimod her fremdraget og samlet de sundere litterære Frembringelser</span>,
                i hvilke Reactionen […] (1877:332-333)</p>
        </div>

        <div id="hs1_0095">
            <h1>Omarbejdelse</h1>
            <h2>Om emigrantlitteraturen</h2>
            <p>[…] Frankrigs egen Grund. <span class="ud">Chateaubriand</span> bryder igjennem […]
                (1872:226)</p>

            <p>
                <strong>></strong>
            </p>

            <p>[…] Frankrigs egen Grund. <span class="ind">Den følgende Gruppe har med sin fastere
                    Sammenslutning om et enkelt bydende Princip nødvendigvis en skarpere og tørrere
                    Profil. I denne Gruppe er der til Gjengjæld mere Liv, mere Stemning, mere
                    bølgende Kraft. Emigrantlitteraturens Skribenter og Værker staae ligesom i et
                    zitrende Lys. Det er i Aarhundredets Dæmring at disse Personligheder staae. De
                    første Straaler af det 19de Aarhundredes Morgenlys falder paa dem og spreder
                    langsomt det Slør af Ossianske Taager og Werthersk Melancholi, der indhyller
                    dem. Man føler, at de have en Nat med stygge og blodige Scener bag sig, de see
                    blege og alvorsfulde ud. Men deres Vemod er poetisk, deres Tungsind er
                    interessant og man føler gjærende Kræfter i de lidenskabelige Udbrud, som røbe
                    deres Sorg over ikke at kunde begynde deres Dagværk paa Grundlag af den
                    foregaaende Dags men maatte staae tvivlende overfor de Fundamenter, der Dagen
                    forud bleve lagte, og over møisomt at maatte sammensanke hvad Nattens
                    Ødelæggelser have levnet.</span></p>
            <p><span class="ind">Emigrantlitteraturen er da en dybt bevæget Litteratur.
                    Chateaubriand er den første, der</span> bryder igjennem […] (1877:333-334)</p>
        </div>


        <div id="hs1_0096">
            <h1>Omarbejdelse</h1>
            <h2>Om emigrantlitteraturen</h2>
            <p>[…] farverige Naturmalerier<span class="ud">, Sénancour frembringer et Værk, i hvilke
                    den senere Tids Romantikere see de Følelser, ligesom forbilledligt udtalte, der
                    besjæle dem, Constant</span> giver i sit eneste […] (1872:226)</p>

            <p>
                <strong>></strong>
            </p>

            <p>[…] farverige Naturmalerier<span class="ind">. Alt gløder og brænder her af katholsk
                    Ekstase og satanisk Erotik; men midt i Ilden bliver som en Statue af Sten den
                    moderne Personlighed staaende, det selvisk isolerede Geni, René. Sénancour
                    frembringer et Værk, der paa en mærkeligt sjælfuld Maade sammensmelter moderne
                    Frisind med romantiske Længsler, germanisk Følsomhed og Virkelighedssky med
                    romansk og raffineret Sensualisme, det revolutionære Hang til at discutere
                    ethvert Problem med Selvopgivelsens Selvmordsfantasier. Nodier blander sin
                    Stemme i dette Chor. Fin, smidig, fantastisk, fuld af Modsigelseslyst angriber
                    han Napoleon og Samfundsordenen, forherliger Klopstock og Klosterlivet, naiv som
                    et Barn og dog lærd som en Olding opsøger han Martyriet for at have den
                    Fornøielse at vide sig forfulgt og kunne studere uforstyrret i Ensomheden.
                    Bestandig fremskridende som neppe nogen anden Aand i fransk Litteratur gjør han
                    Troen paa Fremskridtet til Gjenstand for sine uophørlige Spotterier. Constant
                    optræder som Politiker og som en poetisk Dilettant, der gjør Mestere tilskamme.
                    Hans Aand svinger som et Pendul imellem to Tidsalderes Ideeliv; af Naturel er
                    han det 18de Aarhundredes Barn, med sin Dannelse og sine Tendentser tilhører han
                    Synthesernes og Constitutionernes Tidsalder. Han</span> giver i sit eneste […]
                (1877:334-335)</p>
        </div>


        <div id="hs1_0097">
            <h1>Omarbejdelse</h1>
            <h2>Om Madame de Stäel</h2>
            <p>[…] men <em>reformatorisk</em>.</p>
            <p><span class="ud">Den Litteratur, hvortil hun støtter sig, den, til hvis Skildring jeg
                    nu gaaer over, er, som jeg har vist Dem, den romantiske Litteratur i
                    Tydskland.</span> Men den hele Gruppe […] (1872:226)</p>

            <p>
                <strong>></strong>
            </p>

            <p>[…] men reformatorisk. <span class="ind">Som de andre tager hun Fodfæste i Rousseau;
                    som de andre sørger hun over Revolutionens Udskeielser, men høiere end nogen af
                    de andre elsker hun den personlige og politiske Frihed. Hun bekjæmper
                    Enevoldsmagten i Staten og Skinhelligheden i Samfundet, det nationale Hovmod og
                    de religiøse Fordomme, hun indfører i Frankrig Kundskab til Nabolandenes
                    Folkeaander og deres Litteratur, hun nedbryder med sine Hænder den Mur af
                    Selvgodhed, det seirrige Frankrig havde indesluttet sig i. Barante med sin
                    fjernende Skildring af Frankrig i det 18de Aarhundrede fortsætter og afslutter
                    kun hendes Værk.</span></p>
            <p><span class="ind">Den Litteratur, hvortil Mme de Staël i sin sidste Periode støtter
                    sig og hvis Ideer ogsaa spores hos Barante, den, hvis Udviklingshistorie
                    naturligt slutter sig til Emigrantlitteraturens, er Tydsklands romantiske
                    Litteratur.</span> Men den hele Gruppe […] (1877:335-336)</p>
        </div>


        <div id="hs1_0098">
            <h1>Omarbejdelse</h1>
            <h2>Om emigrantlitteraturen</h2>
            <p>[…] Skole i Frankrig, som den <span class="ud">bebuder. Den staaer i nær Berøring med
                    den germaniske Aand, og deri</span> ligger det […] (1872:226-227)</p>

            <p>
                <strong>></strong>
            </p>

            <p>Skole i Frankrig, som den <span class="ind">indvarsler og bebuder. Men den staaer
                    samtidigt, ofte gjennem uvilkaarlig Overensstemmelse, undertiden paa Grund af
                    Paavirkning, i mangfoldig Berøring med den germaniske Aand og dens Romantik.
                    Deri</span> ligger det […] (1877:336)</p>
        </div>


        <div id="hs1_0099">
            <h1>Omarbejdelse</h1>
            <h2>Om tyske og franske forfattere</h2>
            <p>[…] uden at vide det.</p>
            <div class="ud">
                <p>Men saa besynderligt gaaer det til i Begyndelsen af dette Aarhundrede med dets
                    Folkeblanding, at medens disse romantiske Personligheder med en vis Ret betegnes
                    som tydske, staaer hele den Litteratur, der imidlertid har udviklet sig i
                    Tydskland i saa stærk en Modsætning til hvad der hidtil havde været betragtet
                    som det germaniske Aandslivs Særkjende, at den med Grund betegnes som romantisk,
                    og »romantisk« vil i Virkeligheden sige »romansk«. Den germaniske Stammes Poesi
                    havde hos Shakspeare, hos Milton og hos Schiller fulgt et Kald til at dømme og
                    forbedre Verden. Nu derimod slog den i Tydskland under de fortvivlede og
                    nedværdigende politiske Forhold ind paa en Vei, der førte bort fra Nutiden, fra
                    det folkelige og offentlige Liv.</p>
                <p>Overalt hvor det praktiske Forhold til Samfundet var uundgaaeligt: i
                    Historieforskning, i Statslære, i Religion, greb man med Forkjærlighed
                    Fortidens, især Middelalderens Stoffer og Former, søgte tilbage til Mystikerne
                    fra det 14de Aarhundrede, til Riddertiden og Katholicismen. Alt antog katholske
                    og romanske Former i den romantisk-romanske Skole. Man eftergjorde i Tydskland
                    efter det spanske Drama, fortrinsvis efter Calderon, Snørkler og Former, som
                    vare aldeles ensartede med dem, man nys havde forkastet og spottet i det franske
                    Drama. Man bekjæmpede hvad der mindede om det gamle Rom hos de nyere Franske,
                    men kun for at sætte de romanske Folkeslags phantastiske Middelalder istedenfor
                    deres Oldtid. Heri ligger det, at denne Skoles Tendentser saa let blive
                    tilegnede i de romanske Lande. Iøvrigt forstaaer det sig af sig selv, at snart
                    mere og mere det særligt Tydske, Inderligheden og Sværmeriet, det, som har sin
                    Kilde i »Gemyttets« Dybder, i Forening med Uhygge og Spøgelsefrygt blandede sig
                    ind i og besjælede alt det fra først af Romanske.</p>
            </div>
            <p><span class="ud">Tydsklands store Aander delte sig nu i to Skoler. Den ene, den
                    fremadskridende, sluttede sig til Fichte og Schiller, den anden, som efter de
                    store politiske Revolutioner længtes efter Fred, den rent artistiske, der ikke
                    vilde indrømme, at Kunsten havde noget Formaal udenfor sig selv, den
                    middelalderligt sindede og derfor halvt katholske, samlede sig om Schelling og
                    Brødrene Schlegel og hyldede Goethe, hvis Poesi med sit Had til den politiske
                    Virkelighed, med sin Natursymbolik, med sin Forkjærlighed for den bildende Kunst
                    og med sin Udmunden i »det vestøstlige Diwan’s« østerlandske og ørkesløse
                    Drømmerier stod som dens naturlige Forgjænger og Veiviser.</span>
                (1872:227-228)</p>

            <p>
                <strong>></strong>
            </p>

            <p>[…] uden at vide det <span class="ind">og derfor træffer man, som vi have seet, paa
                    Hundreder af spredte Punkter Tilløb til det Romantiske og Syslen med dette Ord
                    og Begreb hos Emigrantlitteraturens Skribenter.</span></p>
            <div class="ind">
                <p>Men de varsle ikke blot om de store Aander, der efter dem skulle optræde paa
                    Aarhundredets Scene, de præfigurere dem paa en hølst mærkværdig Maade.
                    Chateaubriand svarer som romantisk Colorist til Hugo, som livstræt Melancholiker
                    til Byron. Sénancour anslaaer, længe inden den romantiske Skole opstaaer, de
                    Strenge, som senere spilles af Sainte-Beuve. Nodier er med sin filosofiske og
                    archæologiske Lærdom, sit strenge og rene Sprog og sine fantastiske og
                    uhyggelige Sujetter en Forløber for Mérimée. Constant tegner Balzacs Heltinde,
                    længe inden Frankrig faaer sin store Romanlitteratur; som Politiker har han,
                    skjøndt liberal og anti-clerical, nogle Lighedspunkter med en udpræget romantisk
                    Politiker, Tydskeren Gentz. Barante forbereder med sin spiritualistiske og dog
                    fatalistiske Litteraturfilosofi den Kritik og Æsthetik, som indtog Høisædet med
                    Victor Cousin. Mme de Staël endelig synes at forudforkynde Aarhundredets største
                    Forfatterinde, en mindre høitstillet, men langt genialere og langt frugtbarere
                    Aand, Digteren og Tænkeren George Sand.</p>
                <p>En Verdensdels Litteraturhistorie gjennem et halvt Aarhundrede begynder
                    selvfølgelig ikke paa noget enkelt Punkt. Det Udgangspunkt, Fremstilleren
                    griber, kan altid stemples som tilfældigt og vilkaarligt; han maa betroe sig til
                    sit Instinct og sit kritiske Blik, ellers kommer han aldrig til at begynde. Men
                    Emigrantlitteraturen har syntes mig det naturlige, det af Historien selv anviste
                    Udgangspunkt. Denne Gruppe indleder, seet fra een Side, den senere religiøse og
                    politiske Reaction i fransk Litteratur, seet fra en anden Side bereder den den
                    romantiske Skole i Frankrig Veien. Den forbereder paa ethvert Punkt til Studiet
                    og Forstaaelsen af den romantiske Skole i Tydskland; ja den har endog enkelte
                    Berøringspunkter med saa fjerne Fænomener som Byron og Balzac.</p>
            </div>
            <p><span class="ind">Emigrantlitteraturen udgjør med eet Ord Ouverturen til
                    Aarhundredets store litterære Skuespil.</span> (1877:336-338)</p>
        </div>

        <div id="hs1_0100">
            <h1>Udeladelse</h1>
            <h2>Hele 1.-udgavens del om den romantiske skole i Tyskland er udeladt i 2.-udgaven</h2>
            <div class="ud">
                <p>Efter at have skildret Dem den reformatoriske og oppositionelle Side af Mme de
                    Staëls ædle og betydningsfulde Forfattervirksomhed, har jeg i stedse tydeligere
                    og tydeligere Træk, deriblandt især Sympathien for Katholicismen hos Neckers
                    protestantiske Datter, vist Dem en Indflydelse paa hende af den egentlige
                    reactionære Art, stammende fra de bekjendte Førere for den romantiske Skole i
                    Tydskland, der udgjorde Mme de Staëls nærmeste Omgangskreds.</p>
                <p>Det er da til Fremstillingen af den nye Gruppe, at jeg nu gaaer over. Dog Ordet
                    Skole passer endnu bedre end Ordet Gruppe. Thi en Gruppe opstaaer ved den
                    naturlige ufrivillige Association af Skribenter, der have Formaal og
                    Aandsretning tilfælles, men en Skole dannes, naar saadanne Skribenter med
                    Bevidsthed forene sig under Ledelsen af en eller anden bestemt formuleret
                    Doctrin. Man havde denne Gang en saadan Doctrin, og det er for en stor Del denne
                    Læres reactionære Charakter, som slaaer denne Skole med Ufrugtbarhed og gjør
                    Studiet af den mindre tiltrækkende end Sysselsættelsen med saamange andre
                    Grupper af Litteratur. Thi der er kun een Ting paa Jorden, som meddeler en
                    Gruppe af litterære Værker og Bestræbelser, saa vel som de enkelte Digtere eller
                    Skribenter den Egenskab, man betegner ved Ordet Liv og denne anden Egenskab, som
                    følger deraf, Egenskaben Frugtbarhed, det er, at disse Værker ere Kanaler og
                    disse Aander Organer, gjennem hvilke den eneste levendegjørende Tanke,
                    Menneskeslægtens store Friheds- og Fremskridtstanke strømmer. Alle de med Talent
                    udarbeidede Værker, gjennem hvilke denne Strøm ikke gaaer, visne hurtigt,
                    ligesom Planter man har underbundet saaledes, at Livssafterne ikke kunne stige
                    iveiret, og alle de hæderlige, begavede, ærværdige og velærværdige Aander, som
                    frembringe den Art Værker, spilde deres Kræfter paa den taabelige Gjerning at
                    faae hin Strøm til at strømme tilbage og opad mod sin Kilde.</p>
                <p>Det var Bestræbelsen i Tydskland paa hin Tid. Og deri ligger det, at jeg for min
                    Part ikke kan tillægge denne tydske Skole det samme store aandelige og poetiske
                    Værd, som i Almindelighed er bleven tillagt den her i Danmark, hvor alle vore
                    store Digtere, Oehlenschläger, Grundtvig, Ingemann og Heiberg, tilhøre en
                    Sidegren af den, og hvor den udmærkede Mand, der i saa lang en Aarrække har
                    foredraget Æsthetiken fra dette Katheder, har været saa dybt greben af denne
                    Skoles Poesi, som han er, og saa nøie forbunden med dens første Mænd. Dog har
                    han rigtignok langt mindre været det gjennem en Forkjærlighed for Skolens
                    tilbageskridende Tendentser, end gjennem en Sympathi for alt det Nye og
                    Følelsesfulde, som Skolen bragte frem, og for den ungdommelige og poetiske
                    Begeistring, hvormed den blev forplantet hertillands, hvormed den henrev
                    Ungdommen paa en Tid, da der endnu fandtes en Ungdom i Danmark.</p>
                <br/>
                <p>I.</p>
                <p>Man kan fra den ene Side betegne den tydsk-romantiske Skole som en Art katholsk
                    Renaissance, fra en anden Side er den forholdsvis frisindet. Men som katholsk
                    Renaissance staaer den i den skarpeste Modsætning til Renaissancen af det
                    Antike. Den antike Renaissance foregaaer ligesom i to Tempoer, den falder i to
                    Afsnit, Renaissancen hos de romanske Nationer og det engelske Folk, og
                    Renaissancen hos de germaniske Nationer.</p>
                <p>Den første Gjenfødelse af den frie menneskelige Aand er den, som i Italien
                    betegnes ved Navne som Leonardo, Michel Angelo, Tizian, Correggio og Giordano
                    Bruno, og i England ved Navnene Shakspeare og Bacon. Den italienske Begeistring
                    for den classiske Tidsalder forplanter sig til Frankrig og fremkalder der
                    Litteraturen under Ludvig den 14de; Racine støtter sig til det græske Theater,
                    og Molière bearbeider Plautus og Terents.</p>
                <p>Som alle store aandelige Bevægelser kommer ogsaa denne hedenske Renaissance
                    senere til de germaniske og gothiske Nationer. Den betegnes, som jeg har vist
                    Dem, ved Navnene Winkelmann, Lessing, Goethe, Schiller og Thorvaldsen. Igjennem
                    sine tre betydeligste Digteraander, Lessing, Goethe og Schiller, river den
                    tydske Poesi sig fuldstændigt løs fra ethvert Forhold til positiv Religion.
                    Haand i Haand med Lessings Kamp for den nye germaniske Opfattelse af Antiken
                    gaaer hans hele glimrende Feide imod Orthodoxien, repræsenteret af den
                    høiærværdige og høist komiske Hauptpastor Götze. Han udgiver Reimarus’s
                    Fragmenter over Bibelen, der i Tydskland fuldstændigt udføre samme Gjerning som
                    Voltaires Commentar til Bibelen i Frankrig, han ender sin antitheologiske
                    Virksomhed med det lille Mesterværk »Die Erziehung des Menschengeschlechts«, i
                    hvilket han skildrer de forskjellige Aabenbaringer som Stadier i
                    Menneskeslægtens Opdragelse til Fornuftreligion, og da han døer, og da der af
                    Striden mellem Mendelssohn og Jacobi fremgaaer det Forfærdelige, at Lessing har
                    levet og er død som Spinozist, forestaaer der Læseverdenen i Tydskland samtidigt
                    den Overraskelse, at selv Jacobi er af den Mening, at al gjennemført Philosophi
                    nødvendigvis maa føre til Spinozisme og Pantheisme. Han søger at redde sig selv
                    derfra ved at anvise Erkjendelsen en anden Vei end Demonstrationen, nemlig den
                    umiddelbare Vished gjennem Følelsen. Men Pantheismen laa fra nu af i Luften, og
                    fra det Øieblik af, da Goethe efter sin første Læsning af Spinoza, betaget og
                    henrevet, betegner sig som Spinozist, og det for ingensinde mere sit lange Liv
                    igjennem at blive Spinoza utro, fra dette Øieblik af er den nye Tids Aand sat
                    paa Tronen i den tydske Litteratur og under et Chor af de skjønneste Poesier,
                    under en Illumination af philosophiske Tanker, der i den nyere Tid aldrig før
                    var seet saa glimrende og saa rig, feirer nu denne den nye Tids Aand i Tydskland
                    sin Formæling med Antikens paany tillivekaldte Skjønhed, ligesom Faust i
                    Tidsalderens berømteste Digterværk høitideligholder sit Bryllup med Helena, der
                    i Digtet staaer som den græske Oldtids Symbol.</p>
                <p>Hos Schiller gaaer paa en lignende Maade den revolutionære moderne Aand, der
                    allerede giver sig Luft i »Die Räuber«, og som incarnerer sig i den nye Tids
                    Apostel Marquis Posa, Haand i Haand med den ved Hadet til Middelalderen styrkede
                    Begeistring for den græsk-hedenske Oldtid. Hvad ere vel alle hine antikiserende
                    lyriske Digte, som jeg har nævnt, »Die Götter Griechenlands« og de andre, eller
                    de rent antikt componerede Ballader, som »Die Kraniche des Ibykus«, Andet end
                    Producter af den samme Uvillie mod Middelalderen, der havde inspireret Goethe
                    sine stolteste og deiligste Digte, hint »Prometheus«, i Anledning af hvilket
                    netop Lessing havde erklæret sig for Spinozist, eller »Die Diana der Epheser«
                    eller »Die Braut von Corinth«! Ja saa vidt gaae baade Goethe og Schiller i deres
                    bestandig stærkere og strengere Fastholden ved det antike Kunstideal, at begge
                    ende med gjennem Kjærligheden til den strenge, regelmæssige Kunstform at gjøre
                    et Skridt henimod den Skole, mod hvilken de allerførst reiste Opposition, nemlig
                    mod den klassiske Litteratur i det romanske Frankrig. Goethe oversætter
                    Voltaires »Mahomet«, Schiller oversætter Racines »Phædra«, og saaledes mødes
                    gjennem disse to største tydske Digteres Bestræbelser Opfattelserne af det
                    Klassiske i Frankrig og i Tydskland med hinanden.</p>
                <br/>
                <p>II.</p>
                <p>Men som det var at vente: den saa yderlig gaaende og i Virkeligheden for en
                    moderne Germaner saa lidet naturlige Tilbøielighed til at være antik og
                    klassisk, der gik saa vidt, at man endog indkaldte Racine og Voltaire for at
                    holde Styr paa Kotzebue og Iffland, fremkaldte en heftig Reaction. Antiken var
                    saa streng, man længtes efter noget Farvet og Broget; Antiken var saa plastisk,
                    man længtes efter noget Inderligt og Musikalsk; Antiken var saa græsk, saa kold,
                    saa fremmed, hvem kunde udholde at læse Goethes »Achillëis« eller Schillers »Die
                    Braut von Messina« med sine høitidelige, antike Chor! Havde man da ikke selv en
                    Fortid? Man længtes efter noget Hjemligt, efter noget Tydsk. Antiken var saa
                    aristokratisk, og man havde drevet sit Sværmeri for det Klassiske saa vidt, at
                    man paany havde bragt den gamle Hofpoesi fra Ludvig den 14des Tid til Ære, men
                    burde Kunsten ikke være for alle Klasser, burde den ikke sammensmelte Høie og
                    Ringe? Man vilde noget Enfoldigt, noget Folkeligt. — Den klassiske Bestræbelse
                    var endelig saa ædru: Lessings lyse Fornuftreligion var i Boghandler Nicolais
                    Hænder bleven til den samme flade Forstandsrationalisme som i Slutningen af
                    forrige Aarhundrede slog saa godt an her i Danmark, Goethes Pantheisme kunde
                    ikke varme Massernes Hjerte, Schillers »Die Sendung Moses« maatte jo være enhver
                    Troende en Forargelse, og »poetisk« var jo endelig, naar Alt kom til Alt, ikke
                    det Samme som »ædru«; man vilde sværme, man vilde beruses og begeistres, man
                    vilde paany troe som et Barn, føle en Ridders Sværmeri og en Munks Ekstase, man
                    vilde rase poetisk, man vilde drømme melodisk, man vilde bade sig i Maaneskin og
                    mystisk fornemme Aandernes Svæven i Mælkeveien. Man vilde høre Græsset groe og
                    forstaae, hvad Fuglene sagde. Dybt ind i Maaneskinsnatten føres vi af Tieck, i
                    Maaneskinnet hvorom det hedder:</p>

                <p> Mondbeglänzte Zaubernacht,<br/> Die den Sinn gefangen hält,<br/> Wundervolle
                    Märchenwelt,<br/> Steig auf in der alten Pracht!<br/>
                </p>

                <p>dybt ind i Skovensomheden, hvorom det hedder:</p>

                <p> Waldeinsamkeit,<br/> Die mich erfreut,<br/> So morgen wie heut,<br/> In ewiger
                    Zeit. </p>

                <p>ind i Skoven, hvor den lille blaa Blomst voxede, den mystiske Blomst, som Skolens
                    poetiske Høvding Novalis besang i sine Romaner og Digte.</p>

                <p>Man vilde, sagde jeg, noget Enfoldigt. De kjender Novalis skjønne Digt
                    »Poesie«:</p>

                <p> Wenn nicht mehr Zahlen und Figuren<br/> Sind Schlüssel aller Kreaturen,<br/>
                    Wenn die, so singen oder küssen<br/> Mehr als die Tiefgelehrten wissen,<br/>
                    Wenn sich die Welt in’s freie Leben<br/> Und in die Welt wird zurück
                    begeben,<br/> Wenn dann sich wieder Licht und Schatten<br/> Zu ächter Klarheit
                    werden gatten,<br/> Und man in Mährchen und Gedichten<br/> Erkennt die ew’gen
                    Weltgeschichten:<br/> Dann fliegt vor einem geheimen Wort<br/> Das ganze
                    verkehrte Wesen fort. </p>

                <p>Det vil sige: naar man ikke mere troer i abstracte Videnskaber om Tal og Figurer
                    at have Løsningen af Livets Gaade, naar de, som elske og som synge, vide mere
                    end de Høilærde, naar man i Eventyr og Digte finder Forklaringen af den evige
                    Verdenshistorie, da svinder alt det forkerte Væsen bort for et eneste hemmeligt
                    Ord.</p>

                <p>De seer let Overgangen til Bjergprædikenens sublime Udbrud. Hvad er dette Andet
                    end en Tilbagevenden til hint: »Salige ere de Fattige i Aanden!«. »Alt det
                    forkerte Væsen«, det vil sige: alt det, som Revolutionen i Frankrig med sine
                    dumdristige Tanker havde villet afskaffe gjennem gigantiske og blodige
                    Omvæltninger og Krige, alt dette vil svinde bort som i Drømmen, som i Eventyret,
                    saasnart et hemmeligt Ord bliver nævnt, saasnart vi blive til Børn igjen,
                    saasnart vor Visdom paany bliver enfoldig og uskyldig istedenfor kold og haard.
                    — Er det nu ogsaa blot ganske vist? Nytter det Noget at række os de Klæder, vi
                    bar dengang vi vare 6 Aar gamle? Kunne vi faae dem paa? ville de ikke revne i
                    Ryggen, i Ærmegabene, overalt? Ville vi være hjulpne, naar vi istedenfor alle
                    hine Ideer, der lugte af Blod og Krudt, have faaet Ideer, der lugte af
                    Ammestuen? Eller har Heine Ret, naar han i sin Bog om den romantiske Skole
                    siger, at den ligner den gamle Kammerjomfru, om hvem Eventyret fortæller, at hun
                    en Dag i sin Herskerindes Fraværelse bemægtigede sig den Elixir, som hun havde
                    bemærket at denne benyttede som en Foryngelsesdrik, og at hun, da hun,
                    istedenfor som denne kun at tage nogle Draaber, drak en stor, lang Slurk, ikke
                    blot paany blev ung, men blev til et ganske lille Barn.</p>

                <p>Man vilde, sagde jeg dernæst, noget Folkeligt. Og De seer let her i Spiren
                    Oprindelsen til hele den folkelige Bestræbelse i dette Aarhundrede, der hos os
                    f. Ex. gaaer ud fra Grundtvig, paa hvem Skolens Doctriner havde gjort saa stærkt
                    et Indtryk, da de heroppe forkyndtes gjennem dens nordiske Apostel, Steffens.
                    Hvad er sørgeligt som den dybe Kløft, Avantgardens altfor raske Fremadskriden,
                    og de mindst begunstigede Klassers Udespærring fra al høiere Dannelse har
                    afstedkommet mellem de Dannede og de Udannede i alle Folkeslag, og hvad er
                    naturligere og bedre end at Videnskabsmanden og Kunstneren af al Magt bestræber
                    sig for at afføre sig al fagmæssig Fornemhed og vænner sig til om muligt at
                    iklæde sine Følelser og Tanker den simpleste, den lettest fattelige Form? Men
                    bør man derfor glemme, at Veien gaaer opad, bestandig opad, at »excelsior« er
                    Løsenet, som det hedder i Longfellow’s deilige Digt, og er der Fornuft i den
                    Bestræbelse at ville kalde Avantgarden tilbage for ikke at overanstrenge
                    Efternølerne eller endog at ville hugge den ned for at hele Hæren kan forblive
                    samlet?</p>

                <p>Man vilde, sagde jeg endelig, have Ende paa Efterligningen af det Antike. Man
                    begyndte at føle, at man netop gjennem Efterligningen lignede dem mindst.
                    Allerede i »Corinna« var med udtrykkelig Henvisning til en Afhandling af
                    Friederich Schlegel i Tidsskriftet »Europa« den Anskuelse udtalt, at da
                    Grækernes og Romernes religieuse Følelser, da deres hele aandelige Disposition
                    ikke kan være vor, er det os umuligt at frembringe Noget i deres Aand, at
                    opfinde saa at sige paa deres Terrain. »Man kan efterligne dem i Kraft af
                    Studium, men hvorledes skulde Geniet kunne bevare sin hele Svingkraft under et
                    Arbeide, hvor det trykkes af Hukommelsesværk og Lærdom? Saaledes er det ikke ved
                    de Sujetter, der tilhøre vor egen Religion. Kunstnerne have overfor disse Emner
                    en personlig Inspiration, de føle hvad de male og de male, hvad de have seet.
                    Livet selv tjener dem da til Model, naar de ville fremstille Livet, medens de,
                    naar de forsøge paa at hensætte sig i Oldtiden, maae frembringe deres Værker,
                    ikke efter det Liv, de see omkring sig, men efter Bøger og Statuer.«</p>

                <p>Atter dette lyder jo meget smukt og er til en vis Grad slaaende rigtigt, men
                    Sophismen skjuler sig i Ordene: »vor egen Religion«; thi hvilken er vor egen
                    Religion? Skolens Førere vare fødte Protestanter og de vidste, de maatte vide,
                    eller de burde have vidst, at den lutherske Reformation havde faaet en Arving:
                    Revolutionen, dens ægte Søn, som havde kastet den fædrene Kalot og sat en rød
                    Hue paa sit Hoved, og hvis Øxe havde fældet alle de Dogmer, ved Roden af hvilke
                    Øxen kun var bleven lagt af Reformationen. Man frygtede Sønnen saa stærkt, at
                    man endog gik af Veien for Faderen, om man end vel vidste, at han nu var bleven
                    gammel og at han efter Saturn’s Exempel gjerne havde ædt sin egen Søn, hvis hans
                    orthodoxe Tænder ikke havde været for svage og Sønnen for stærk; man betragtede
                    da Protestantismen og Revolutionen som et Par og vendte sig til det eneste ret
                    paalidelige Medlem af Familien, til Bedstefaderen, den gamle Katholicisme, hos
                    hvem man følte sig saa sikker med Hensyn til revolutionaire Anfægtelser, som
                    havde Religion i Overflod, hele Boutiken fuld af Dogmer, der vare saa deiligt
                    ekstatiske, saa herligt frie for det ringeste Gran af Forstand og Fornuft og
                    der, som Heine siger, havde den allerskjønneste og mest ideale Dame, Madonna
                    siddende ved Kassen, der med sit overjordiske Smil lokkede Kunderne ind.</p>

                <p>Vi have allerede seet, hvilket Indtryk den katholske Kunst under Renaissancen
                    gjorde paa Mme de Staël; den gjorde et ikke ringere paa Romantikerne. De husker,
                    hvorledes Tieck sværmede for Correggio. Men snart kom man efter, at hin
                    Renaissancekunst dog var altfor hedensk; man anede, som Heine siger, at de
                    stolte Lænder paa Tizian’s Venus protesterede fuldt saa grundigt som de
                    bekjendte Theses paa Kirkedørene i Wittenberg. Man bemærkede med Forargelse at
                    Correggio havde fyldt Nonneklosteret San Paolo’s Vægge i Parma med de mest
                    fortryllende nøgne, unge Legemer, som forestillede en Adonis, en Juno, man saa
                    med Beklagelse, at Raphael aldrig en eneste Gang havde indladt sig paa at
                    fremstille Spægelsen eller Martyriet og at der ikke fandtes en eneste Pidskning
                    eller Korsfæstelse fra hans Haand. Man gik da tilbage til de førraphaeliske
                    Malere, man gik Leonardo og alle det 15de Aarhundredes Kunstnere forbi og man
                    standsede først dybt nede i det 14de Aarhundrede og gjenfandt Udtrykket for hvad
                    man følte i hin Tids spiritualistiske Helgenskikkelser, disse Riddere af den
                    bedrøvelige Skikkelse, hvis fromme Hoveder sidde skjævt paa Kroppen og hvis
                    magre Arme og lange tynde Been synes at indbefatte ligesaamange Protester mod
                    Legemlighed og Sandselighed, hvis Helgeninder endelig kun bestaae af en Glorie,
                    et forklaret Ansigt og en vid Kaabe, der, rummelig som en Sæk, ikke lader nogen
                    Legemsform ane under den. For de bedste af Romantikerne blev nu imidlertid en
                    virkelig stor Kunstner: Fra Angelico da Fiesole Idealet. Hvo kunde ville
                    nedsætte denne over al Beskrivelse beundringsværdige Maler, hvis kunstneriske
                    Geni er ligesaa stort og overordentligt, som hans Sjæl var ren, dyb og ædel!
                    Han, den stille Munk i San Marco-Klosteret, levede og aandede virkeligt i den
                    katholske Troes høieste Ekstase. Med en Engels Renhed forener han en brændende
                    Aands ildfulde Inderlighed og en dybtskuende Aands Evne til at charakterisere.
                    For ham var Katholicismen Natur, for ham var den Alvor. Men Natur var den ikke
                    for den hele Skare af langhaarede og barhalsede præraphaelitiske Malere og
                    Digtere, der fandt Tilværelsens Gaade løst i hans Billeder.</p>

                <p>Efter Revolutionen af 89 gaaer det ikke mere an at ville male paa Guldgrund.
                    Horizonten er aaben.</p>

                <p>Men man blev heller ikke staaende her. Italiens Kunst var endnu altfor klassisk,
                    altfor antikt besjælet. En stor, lys Kirke som St. Peter var altfor lidt
                    mystisk, altfor meget egnet til, som Lamartine siger i Indledningen til
                    »Graziella«, naar engang al positiv Religion er forsvunden fra Jorden,
                    vedblivende at være Menneskehedens Tempel. Man vendte sig da til sine hjemlige
                    Minder, til den Stil, som de nordiske Barbarer med deres dybe Inderlighed i
                    Følelse og med deres større Hang til Overtro og Rædsel havde frembragt, og hele
                    den nye Bestræbelse bliver gothisk. Den gothiske Stil opstod paa en Tid da Livet
                    syntes et anticiperet Helvede. I det 11te Aarhundrede havde man af 70 Aar
                    Hungersnød i de 40. Efter at den ene barbariske og vilde Folkestamme efter den
                    anden havde hærjet, plyndret, udsuget og skjændet Europa’s ulykkelige Stater,
                    efterat man ved Aar 1000 i den skuffede Forventning om Christi Gjenkomst havde
                    ophørt med alt Arbeide, alt Kjøb og Salg, efter at de sidste Levninger af
                    Oldtidens ædle Kunst vare blevne slaaede sønder og sammen, de sidste Rester af
                    Oldtidens ædle Videnskab glemte, efter at de barbariske Høvdinge, som nu vare
                    forvandlede til Lehnsherrer og Borggrever, ved Tyveri, ved Røveri, ved
                    Mishandling havde opnaaet at gjøre Jorden til en virkelig Jammerdal for Folkene,
                    der yderligere hærjedes af Pest, af Spedalskhed, af Epidemier, som Uvidenheden
                    om de simpleste Sundhedsregler fremmede, da man var naaet til et Standpunkt som
                    Kannibalernes og maatte træffe Forholdsregler imod at man spiste Menneskekjød,
                    da med eet Ord Menneskeheden var sunken saa dybt som det var muligt i
                    Middelalderens rædselsfulde Kloak, da hævede den gothiske Kunst sig*). [*)
                    Taine: Philosophie de l'art.]</p>

                <p>Midt i al Rædselen og Modløsheden aabenbarede der sig hos Menneskene ligesom hos
                    Syge, der længe have været naglede til Leiet, ligesom hos Fanger, der længe have
                    siddet indespærrede i et mørkt og fugtigt Hul, en nerveus Exaltation, som aldrig
                    før var fremtraadt i Verdenshistorien. Den mandige Charakter, som Phantasien
                    havde havt i den græske Oldtid, forsvandt, man drømte, græd, knælede, følte
                    Trang til en uendelig Ømhed, til en Henrevethed bort fra alt Jordisk,
                    Indbildningskraften fik Luner og Sværmerier som aldrig før.</p>

                <p>Paa dette Grundlag reiser den nye Bygning sig. Det Menneske, der træder ind i den
                    nye Kirke, har Hjertet fuldt af Kvaler, han veed af Erfaring, at Jordelivet er
                    idel Prøvelse og Jammer, at den eneste Trøst vilde være dets Korthed, hvis ikke
                    Helvedes evige uendelige Pinsler ventede alle Andre end de Udkaarne. Det gjælder
                    da kun om at blive en Udkaaret, det gjælder da om at fylde sin Sjæl med Billedet
                    af Frelsen, af den lidende Christus, der vrider sig paa sit Kors, af alle de
                    flaaede, sønderrevne og ristede Martyrer. Disse Billeder møde ham i Kirken. De
                    passe ikke til Solens fulde og glade Lys, derfor er hele Kirkens Indre
                    barricaderet mod Solstraalerne og som Livet selv fuldt af Mørke og af Skygger.
                    Lyset falder kun ind gjennem de smaa røde og grønne Ruder, som Draaber af Blod
                    og som Pletter af Edder (det minder om Lidelsen), men tillige gjennem Rosen med
                    en Farve som Purpur, med en Pragt som Glandsen af Amathyster og Topaser i en
                    overjordisk Illumination, og dette minder om Paradiset.</p>

                <p>Kirkens Korsform er allerede symbolsk, man vanker om i det hule Marterredskab.
                    Oldtidens sunde, simple Søile er vegen for den monstreuse Pille, der stræber
                    opad saa høit, at den glemmer sit jordiske Fodfæste. Alle Formers Rigdom,
                    Besynderlighed og Extravagance svarer til den sygelige Phantasies Unatur og Uro.
                    Formaalet er overalt at forbause og blænde. Men det Paradoxe i Følelsen røber
                    sig overalt i Bygningen, dens Udtryk. Det Hele staaer for Fald. Uden de
                    Støttepiller, der anbringes mod Væggene, vilde Bygningen falde sammen. Den
                    smuldrer uophørligt bort, og der udfordres hele Corps af Murere til at bøde paa
                    dens uafbrudte Synkensammen til Ruin. Det gjennembrudte Stenbroderi, hvormed
                    adskillige af de skjønneste Kirker ere decorerte og som symbolsk paa en
                    spøgelseagtig Maade udtrykker den tunge Materies Besjæling af Aand og
                    Forvandling til Aand, kan ikke holde sig oppe ved sin egen Magt, men er en
                    architektonisk Løgn; thi det vilde falde, hvis det ikke var naglet op til en
                    Jernbeklædning, hvis Rusten ligefuldt gjør uophørlig Reparation nødvendig.</p>

                <p>Er ikke i denne symbolske Kunst alle hine kunstneriske Absurditeter, Løgnen og
                    Faldefærdigheden af denne fra alle Sider kunstigt støttede og opstivede
                    Architektur, selv et stort, et lærerigt Symbol? Ikke desmindre var det til denne
                    af en helt anden Tidsaand udsprungne Kunst at Romantikerne viste tilbage, og var
                    det ikke betegnende nok, at den naive Oehlenschläger, da han første Gang traf
                    sammen med Skolens Førere, i hvem han ventede at finde en Gruppe magre og
                    enthousiastiske Asketer, med Beundring, Ansigt til Ansigt med Hovedmanden, saa
                    (efter sine egne Ord) »et ironisk fedt Ansigt glindse sig sangvinisk imøde?«</p>

                <p>Ikke desmindre var han, som De vil see, især i egen Indbildning, meget indviet i
                    Skolens artistiske Sympathier. Af et Brev fra den Tid, om jeg husker ret til
                    Mynster, seer man at Oehlenschläger og hans Søster paastode at finde meget Mere
                    i Albrecht Dürer end andre Mennesker kunde finde. Det forstaaer sig af sig selv,
                    at Dürer med sin folkelige og naive Trohjertethed, men især formedelst sin
                    Mystik, sine Hjorte med Kors mellem Takkerne og alt sit symbolske Krimkrams
                    tilgavns blev kanoniseret af de tydske Romantikere. Men Oehlenschläger og Dürer!
                    Gulnares, Alis og Gulhyndis Digter og Dürer! Det er endnu en Elskværdighed af
                    Oehlenschläger, at han indbildte sig, han sympathiserede med Dürer.</p>

                <p>Jeg har sagt Dem, at Aanderne i Tydskland paa hin Tid skilte sig i to Skoler. Een
                    var fremadskridende og sluttede sig til Fichte og til Schiller. Det var denne
                    Skole, som egentlig begeistrede Mme de Staël’s store rige Hjerte. Det var paa
                    den, hun tænkte, da hun i sin Beundring for Tydsklands Idealisme og Enthousiasme
                    skrev sin Bog »De L’Allemagne«, som Tacitus i sin Tid skrev sin Bog »De
                    Germania«, for at vise sine Landsmænd et stort Exempel paa sædelig Renhed og
                    aandelig Friskhed. Det var denne Skole, som afgav Frihedskrigens Ynglinge og som
                    Tydskland skylder Kleist’s, Körner’s og Uhland’s Digte. Den anden Skole, den
                    romantiske, begynder derimod, som sagt, med at slutte sig til Goethe.</p>

                <p>Ikke desmindre udgaaer der fra dens Mænd trods denne Tilslutning en betydelig
                    Opposition mod Goethe. Han var dem for det Første for kold. Novalis betegner
                    »Wilhelm Meister« som et statsoekonomisk Evangelium og vil i »Heinrich von
                    Ofterdingen« levere dens Modstykke. Goethe var dem endelig for antik: naar
                    Mignon og nogle andre romantiske Skikkelser undtoges, betød hos Goethe
                    Handlingen for det Meste simpelt hen hvad den var, og som Heine har sagt: Hvad
                    der betegner »Odysseen« som et ikke-romantisk Digt, det er, at denne Historie om
                    en Mand, som reiser, i Virkeligheden ikke betyder Andet, end en Historie om en
                    Mand, som reiser, og f. Ex. aldeles ikke er et Sindbillede paa Sjælens Fart
                    gjennem Vildfarelsens Labyrinther eller Lignende. Fra nu af skulde Anelsen altid
                    pege ud over Ordet, Ideen altid gribe ud over Formen, som hos Jacob Böhme, hos
                    Dante og de gothiske Bygmestere.</p>

                <p>Da man flyede Virkeligheden og Livet, blev Ørkesløsheden et Ideal. Det traf sig
                    saa heldigt, at Friederich Schlegel under den lidenskabelige Stræben bort fra
                    den græsk-romerske Oldtid kom til at udføre sin eneste sande, men denne Gang
                    ogsaa store, videnskabelige Bedrift; han grundede Sanskritstudiet11 og aabnede
                    dermed den europæiske Cultur en hel ny Bane. Han lagde Grundvolden først til een
                    hel ny Philologi, der udviklede sig parallelt med den klassiske som
                    indisk-østerlandsk, dernæst til en anden hel ny Philologi, der medomfattede den
                    klassiske: den sammenlignende Sprogvidenskab, Philologien som
                    Naturvidenskab.</p>

                <p>Men foreløbigt var det nu kun Hinduens Ørkesløshed, som blev Idealet: det
                    comtemplative, det rent vegetative Liv. Det er i Virkeligheden dette, som
                    forherliges i Schlegel’s »Lucinde«. Det er dette samme Ideal, som senere
                    tilegnes af den romantiske Skole i Frankrig og som Théophile Gautier forherliger
                    i Romaner som »Fortunio«. Det er dette Ideal, som bestandig foresvæver
                    Æsthetikeren i »Enten-Eller«, dette ægte Product af den romantiske Skole, der,
                    som Kierkegaard selv, er opfødt med Læsning af Tydsklands romantiske Digtere, og
                    der siger som saa: »Min Tid deler jeg saaledes, den halve Tid sover jeg, den
                    anden halve drømmer jeg. Naar jeg sover, drømmer jeg aldrig, thi at sove er den
                    høieste Genialitet.« Dog, jeg behøver ikke at gaae saa langt frem i
                    Litteraturhistorien. For den, der studerer Litteraturens Historie i Sammenhæng,
                    er der ikke saa stort et Spring, som det skulde synes, tilbage fra Forfatteren
                    af »Forførerens Dagbog«, denne Halvbroder til Tieck’s »William Lowell« og til
                    den gamle store Driver, den geniale østerlandske Lediggjænger Aladdin.</p>

                <p>Endnu et Træk: Hadet til Fremskridtet og til den virkelige Verden førte til, at
                    Sjælen i denne Poesi og Æsthetik blev Hanget til det Phantastiske og det
                    Vidunderlige og at Mythe og Eventyr fra nu af bleve de kanoniske Arter*). [*) G.
                    Brandes: »Kritiker og Portraiter« om H. C. Andersen.] Alle de gamle Folkeeventyr
                    og Legender samles, friskes op paany og efterdigtes ofte saa fortræffeligt som
                    af Skolens første Digter Tieck i »Der blonde Ekbert« eller i »Historien om den
                    skjønne Magelone og Grev Peter af Provence«.</p>

                <p>Da Handlingens Drivfjeder, Troen paa Fremskridtet, er tagen ud af Menneskets
                    Hjerte, opstaaer i Dramaet Skjæbnetragoedierne med deres symbolske Skygger,
                    fatalistiske Taabeligheder og fjantede Overtro og de dramatiske Satirer antage
                    gjennemgaaende Marionetspillenes Tone (endogsaa hos os betegner Heiberg sine
                    første Stykker som Marionetspil). Man bliver mere og mere barnlig: af Frygt for
                    Salonen og Selskabssalen, der regjerede det 18de Aarhundrede, tyer man til
                    Børne- og Ammestuen. Her fødes den rette romantiske Poesi.</p>

                <p>Man bliver endelig mere og mere katholsk. Man havde begyndt med i sin Frygt for
                    den hedenske Aand at udbasune Shakspeare som den største Digter, men snart fandt
                    man en meget større i Calderon, med hvis mystiske Andagt Shakspeare’s Frisind og
                    Realisme ikke kunde sammenlignes. Selv Heiberg sætter Calderon over Shakspeare.
                    Og her vare katholske Underligheder og Bornertheder i hundredetusinde Tal.
                    Tilsidst drog et Flertal af Skolens Førere den eneste logiske Consequents af
                    Retningen. I Berlin var under Friederich Wilhelm den 2den en Hofreaction af
                    Hoffromhed fulgt paa Frederik den Stores franske Dannelse, og her indlogerede en
                    Del af Romantikerne sig. Andre, som Stolberg, Daumer og F. Schlegel, gik over
                    til den katholske Religion og tog Tjeneste i Metternich’s, i Pavens og
                    Jesuiternes Sold. Og i Wien træffe vi da »Lucinde«’s Forfatter, det vil sige
                    Tydsklands største Libertiner i Litteraturen, sammen med sin omfangsrige
                    Ledsagerinde, Dorothea Veit, beskjæftiget med i Indernes Religion og Kastevæsen
                    at finde Forbilledet for de katholske Dogmer og det katholske Hierarchi, og med
                    at hævde det absolute Monarchi som den eneste religieuse Statsform, bedende,
                    prædikende, syngende Psalmer, indtil han en Dag overraskes af en Død, som var
                    ham værdig, idet han aad sig ihjel i en Gaaseleverpostei.</p>

                <p>Ved Masseovergangen til Katholicismen endte Skolen med at demaskere sine
                    Tendentser. Det Skjønhedsideal, man havde forfulgt, var ikke den friske,
                    evigtunge Skjønhed, som Renaissancetiden erobrede. Det var en Skjønhed, der
                    mindede om Skjønheden hos Middelalderens indespærrede Nonne, hvorom Sagnet
                    fortæller, aandig som hendes Indvielse og dog saa sandselig, at den fristede
                    Ridderen til i erotisk Vanvid at forfølge hende. Nonnen flyede for Ridderen helt
                    ind i Kirken, men han fulgte hende, og hun vidste ikke mere nogen Udvei til at
                    undflye hans Favntag. Da aabnede hun endelig tilsidst sin lange Kjole og viste
                    ham sit Bryst, halvt fortæret af et rædselsfuldt Kræftsaar. Romantikerne saae
                    ikke Saaret hos den Skjønhed, de forfulgte; de bemægtigede sig den ligefuldt.
                    Men vi, som ikke mere betragte denne Skjønhed med hines betagne og forelskede
                    Blikke, vi see Kræftskaden i dette Skjønhedsideal.</p>
                <br/>
                <p>III.</p>
                <p>Det var intet Under, at der kom et Øieblik i Tydsklands Historie, da man med Liv
                    og Sjæl begyndte at omfatte og tilegne sig det gamle Indiens Aand og Cultur. Thi
                    dette store, dunkle, drømmerige og tankerige Tydskland er i Virkeligheden det
                    moderne Indien, ligesom Frankrig med den store Begrændsning, jeg viste Dem, det
                    moderne Hellas. Intetsteds har i Verdenshistorien den skuende Contemplation, den
                    egentlige, fra al empirisk Forskning løsrevne Metaphysik naaet en saa høi og saa
                    omfattende Udvikling som i det gamle Indien og i det moderne Tydskland. Derfor
                    var det for den nye Tids Franskmænd, da de opdagede det vage og rige tydske
                    Aandsliv, som om de vare blevne forflyttede til Hindustans formløse og mægtige
                    Natur, besynderlige Aandeverden og paa eengang rene og feeagtige Poesi. Indien
                    drager de tydske Digtere til sig; som det hedder hos Heine:</p>

                <p> Am Ganges duftet’s und leuchtet’s,<br/> Und Riesenbäume blüh’n,<br/> Und schöne,
                    stille Menschen<br/> Vor Lotusblumen knien.</p>

                <p>Analogierne mellem Indien og Tydskland frembyde sig talrige og som af sig
                    selv.</p>

                <p>Det dybest liggende fælles Træk er vistnok Hanget til den abstracte Speculation.
                    Schellings intellectuelle Anskuelse, hans Skuen af alle Ting i Gud, Hegels
                    Grundidee, at det Høieste i Livet er gjennem Selvets Fordybelse i Abstractionen
                    at føle sig som Et med Guddommen, svare til gammelindiske Anskuelser og
                    Systemer. Den intuitive Erkjendelse hos Schelling var allerede Indernes Ideal,
                    og naar Hegel siger, at Menneskets Erkjendelse af Gud er Guds Erkjendelse af sig
                    selv, saa er denne Tro paa Guddommeliggjørelsen af hvert enkelt Individ igjennem
                    den abstracte Tanke som grebet ud af en gammel Inders Hjerte. Hvad Datidens
                    tredie store Philosoph Arthur Schopenhauer angaaer, da er han med fuld
                    Bevidsthed rent indisk, ligesom en forsinket og landsforvist Beboer af det gamle
                    Hindustan, hvor de Philosopher, der betegnedes som Nastika (Atheister), 2000 Aar
                    forud havde foregrebet hans Nihilisme.</p>

                <p>Med Hanget til Speculation forener sig Hanget til Poesi. Som Tydskland, saaledes
                    har Indien aldrig kunnet udvikle nogen klassisk Prosa. Selv de philosophiske
                    Systemer ere i Indien forfattede paa Vers, og iøvrigt: samme Mangel paa
                    dramatisk Anlæg som i Tydskland, samme formløse Yppighed, samme lyriske Rigdom,
                    der umuliggjør en plastisk Form og en activ, kraftigt bevæget Handling.</p>

                <p>Med den omfattende Speculation er fremdeles hos begge disse store Folkeslag en
                    Egenskab forbunden, om hvilken de ligeledes have været ene, den mærkværdige
                    Universalitet, den forbausende Evne til at forstaae og til at tilegne sig alt
                    Fremmed: Inderne faae deres Bogstavskrift og deres Astronomi fra omboende
                    Folkeslag, Phoenicier og Babyloner, de modtage efter al Sandsynlighed fra
                    Grækenland baade stærke dramatiske og stærke philosophiske Impulser, og hvad
                    Tydskerne angaaer, da ere de som bekjendt Jordens største Oversætterfolk og
                    Tydskland den store Kjedel, i hvilken Alverdens Tanker og Opdagelser,
                    Moralsystemer og Poesier blive sammenkogte.</p>

                <p>Et fælles Træk er fremdeles Opfattelsen af det Sædelige eller, for at tage et
                    bestemt Exempel, Opfattelsen af Kvinden, fremfor alt Hustrubegrebet, der i
                    Indien er aldeles germanisk. Mme de Staël beskriver i sin Bog »Om Tydskland«
                    Landets Kvinder paa følgende Maade: »De tydske Kvinder have en ganske særegen
                    Tiltrækning, en rørende Klang i Stemmen, blonde Haar, en blændende Hudfarve; de
                    ere beskedne, men mindre frygtsomme end Englænderinderne; man seer, at de mindre
                    hyppigt have truffet Mænd, der vare dem overlegne. De søge at behage ved deres
                    Følelse, at interessere ved deres Indbildningskraft, de ere fortrolige med
                    Poesiens og de skjønne Kunsters Sprog. De coquettere med deres Begeistring, som
                    de franske Kvinder med deres Vid og deres Aand. Den fuldkomne Redelighed, der
                    udmærker Tydskernes Charakter, gjør Kjærligheden mindre farlig for Kvindernes
                    Lykke, og maaskee nærme de sig denne Følelse med mere Tillid, fordi man har
                    beklædt den med romantiske Farver for dem og fordi Ringeagt og Utroskab der ere
                    mindre at befrygte end andensteds. Kjærligheden er en Religion i Tydskland, men
                    en poetisk Religion, der kun altfor gjerne tillader Alt hvad Hjertet kan
                    undskylde.</p>

                <p>Man kan med Grund opholde sig over nogle tydske Kvinders Latterligheder, idet de
                    uophørligt ophidse og exaltere sig indtil det Affecterte, saa at deres sødladne
                    Udtalelser udslette Alt, hvad en Charakter kan have af Udpræget og af Skarpt (de
                    piquant et de prononcé). De ere ikke frimodige som de franske Kvinder, men de
                    ere derfor ikke falske, kun formaae de hverken at see eller at bedømme Noget med
                    Sandhed, de mangle al Virkelighedssands og de virkelige Begivenheder passere
                    forbi deres Øine som et Phantasmagori. Naar det hænder dem at være letsindige,
                    saa bevare de endnu et Skjær af den Sentimentalitet, som holdes i Ære i deres
                    Land. En tydsk Dame sagde til mig med et melancholsk Udtryk: »Jeg veed ikke
                    hvori det ligger, men de Fraværende svinde ligesom bort af min Erindring.« En
                    fransk Pige vilde have udtrykt den samme Tanke mere muntert, men Meningen vilde
                    have været den samme.</p>

                <p>Deres omhyggelige Opdragelse og deres naturlige Sjælerenhed gjør det Herredømme,
                    de udøve, let og blidt. Ikke desmindre træffer man sjeldent hos tydske Kvinder
                    den aandelige Hurtighed, der besjæler en Samtale og sætter Ideer i
                    Bevægelse.«</p>

                <p>Læs nogle indiske Dramaer som »Sakuntala« eller »Lervognen« og De vil i
                    Opfattelsen af det Kvindelige, i Blidheden og i det Begreb om Kvindens
                    Afhængighed af Manden, der i Indien endog førte til en saadan Yderlighed som
                    Hustruens Opbrænden sammen med Mandens Lig, finde Analogier af slaaende Art med
                    Værker som Tieck’s »Genoveva« og Kleist’s »Käthchen von Heilbronn«.</p>

                <p>Dog Hovedanalogien opstaaer ved begge de to Landes ensartede og saa eiendommelige
                    Form af Philosophi og Religieusitet. I begge den samme begeistrede Pantheisme.
                    De veed, at da Grækenland var gaaet tilgrunde, hørte hin Skipper, der en Nat
                    seilede langs de græske Kyster, det Raab lyde ud fra Strandbreddens Skove: »Den
                    gamle Pan er død!« Men nei, den gamle Pan var ikke død, han slumrede kun. Og han
                    vaagnede op i Italien under Renaissancetiden, han blev anerkjendt og hyldet som
                    den levende Gud i Schelling’s, i Goethe’s, i Hegel’s Tydskland.</p>

                <p>Saa dybt ligger Pantheismen i den tydske Natur, at den romantiske Skole i
                    Virkeligheden, trods alle sine katholske Tendentser, er ligesaa pantheistisk som
                    Hölderlin og Goethe, ja Pantheismen bliver Baandet som forener denne Skole med
                    Frihedens og Fremskridtets Aand før den og efter den i Tydskland. Saaledes seer
                    De atter her som i den foregaaende Gruppe, hvorledes den nye Tids Aand er saa
                    mægtig, at den bryder sig sin ustandselige Bane midt imellem alle de
                    reactionaire Diger, alt det Mudder og alle de Sten, som ophobes paa dens Vei.
                    Ja, den nye Skole er fra en vis Side seet endnu mere pantheistisk end den
                    antikiserende. Thi den indiske Aand havde en ganske anderledes pantheistisk
                    Charakter end den græske. Naar den antike Græker stod ved et pragtfuldt
                    Vandfald, som f. Ex. det ved Tibur i Nærheden af Rom, da personliggjorde han
                    hvad han saa. Hans Øie drog Conturer af skjønne, nøgne Kvinder, Stedets Nympher,
                    i Cascadens faldende Strømme, Skumstøvet var deres flagrende Haar, han hørte
                    deres overgivne Pladsken og Latter i Vandets Rislen og i den hvirvlende Lyd af
                    Skummet, der sprøitede imod Klippen.</p>

                <p>Med andre Ord: den antike Betragter personliggjorde den upersonlige Natur. Den
                    antike Digter forstod ikke Naturen, hans egen Personlighed var ham altfor stærkt
                    iveien, den afspeilede sig overalt for hans Øie. Han saa ikke andet for sig end
                    Personer. Lige omvendt en stor moderne Digter som Goethe eller Tieck, hos hvem
                    det hele Følelsesliv er pantheistisk. Han upersonliggjør sit eget Jeg for at
                    forstaae Naturen. Overfor Vandfaldet sprænger han sit snevre Selv. Han føler sig
                    glide, falde, omhvirvles med disse skummende Vande. Hans Væsen strømmer ud af
                    Jegets snevre Skranker eller Ring og flyder bort med disse Strømme. Hans
                    elastiske Bevidsthed udvider sig, han optager den ubevidste Natur i sit Væsen,
                    han glemmer sig selv over hvad han seer, ligesom den, der hører en Symphoni
                    gaaer op og forsvinder i det han hører. Og saaledes overalt. Som hans Væsen
                    strømmer med Bølgerne, saaledes flyver og klager det med Vinden, seiler med
                    Maanen over Himlen, føler sig som Et med det formløse Alliv.</p>

                <p>»Jo mere han betragter Naturen, des mere guddommelig finder han den, guddommelig
                    indtil i dens Klipper og Planter*). [*) Taine: Histoire de la littérature
                    anglaise vol. 4 pag. 384.] I den Skov, der synes livløs, aander hvert Blad og
                    Safterne stige umærkeligt op gjennem de massive Stammer og Grene indtil ud i de
                    fineste Kviste. De fylde Luften med Dampe og Vellugt, og denne lysende Luft,
                    disse grønne Kupler, denne lange Colonnade af Stammer, denne tause Jordbund
                    arbeide og omdanne sig, udføre et Værk, og Digterens Hjerte behøver kun at lytte
                    for at høre deres dunkle Instincters Røst. De tale til hans Hjerte, ja endnu
                    mere: de synge, og de andre Væsener gjøre som de, ethvert med sin egen korte
                    eller lange, sammensatte eller simple Melodi, som aabenbarer den indre Structur
                    af det Legeme, som frembringer denne Klang. Denne Melodi respecterer Digteren.
                    Han tager sig i Agt for at forvanske den ved i den at indblande sine Ideer eller
                    sin Betoning. Al hans Omhu gaaer ud paa at bevare den urørt og ren. Saaledes
                    formes hans Værk som et Eccho af den universelle Natur, et gigantisk Chor i
                    hvilket Guder, Mennesker, Fortiden, Fremtiden, alle Historiens Epocher, alle
                    Livets Trin, alle Tonetrinene i Livets Scala uden Forvirring danne en Accord, en
                    Symphoni, i hvilken Musikerens bøielige Geni ikke aabenbarer sig personligt paa
                    anden Maade end derved, at han bag denne umaadelige Harmoni lader skimte den
                    Gruppe af ideale Love, som frembringer den og den indre Alfornuft, som holder
                    hele Harmonien sammen.«</p>

                <p>Det er denne Pantheisme, som Goethe hævdede i det bidende Epigram:</p>

                <p> Was soll mir eure Hohn<br/> Ueber das All und Eine?<br/> Der Professor ist eine
                    Person,<br/> Gott ist keine. </p>

                <p>Det er denne Pantheisme, han udfoldede i »Faust«, det er denne som Romantikerne
                    fortsatte, de, om hvem jeg sagde, at de vilde høre Græsset groe, at de vilde
                    forstaae hvad Fuglene sagde og at de vilde bade sig i Maaneskinnet.</p>

                <p>Men Romantikernes Doctrin fik dog egentlig først sin rette philosophiske
                    Grundvold ved Schelling. Medens Fichte i Spidsen for Fremskridtspartiet i Aaret
                    1808 med sine glødende »Taler til den tydske Nation« vender sig udad mod
                    Virkeligheden for at løsrive Folket fra det franske Aag, betegner Schelling’s
                    Philosophi den yderligste Tilbagegaaen indefter. Han kalder selv sit hele System
                    for Reaction mod Forstandtidsalderens Oplysning og Afklaring*). [*) Gervinus:
                    Geschichte des 19ten Jahrhunderts.]</p>

                <p>Som Goethe flygtede til det fjerne Orient, saaledes Schelling fra den
                    forstyrrende Yderverden til den fjerneste Fortid og fandt der Sandhedens og
                    Livets Kilder. I Modsætning til Oplysningsperiodens Mening, at Menneskeheden
                    langsomt havde arbeidet sig fremad og opad fra Barbari til Cultur, fra Instinct
                    til Fornuft, erklærede han Menneskeheden for sunket, det vil sige sunket fra en
                    Tilstand af høiere Dannelse, i hvilken den nød en Opdragelse, som foretoges af
                    høiere Væsener, af en Aandeslægt. Saa skete der et Fald, og i den faldne Periode
                    viste der sig kun faa saadanne Lærere, høiere Væsener, Propheter, Genier som
                    Schelling selv, der arbeidede paa hint fuldkomne Livs Gjenoprettelse. De, mine
                    Tilhørere, vide, at Videnskaben har givet Revolutionsmændene Ret og Schelling
                    Uret, og at vi, som leve i Charles Darwin’s Tidsalder, ikke mere antage
                    Muligheden af en oprindelig paradisisk Tilstand og et Fald. Darwin’s Lære vil
                    slaae den orthodoxe Moral til Jorden, ganske som Copernicus’s Lære slog den
                    orthodoxe Dogmatik til Jorden. Copernicus’s System berøvede det orthodoxe
                    Himmerig sit physiske Sted, og saaledes vil engang Darwins’s Lære berøve det
                    orthodoxe Paradis sit.</p>

                <p>Men dette var som sagt dengang ikke erkjendt, og Schelling viste tilbage til
                    Urverdenen, hvor Sagnene om Guder og Halvguder syntes ham historiske
                    Kjendsgjerninger, og saaledes kom han da til at prise Mythologien som det
                    største af alle Kunstværker, der var modtageligt for en uendelig Udlægning, og
                    en uendelig Udlægning vil sige en vilkaarlig. De seer her i Spiren den hele
                    Grundtvigske Mythefortolkning med dens uvidenskabelige og upaalidelige
                    Behandling af Mytherne. Den udgaaer fra en Schellingsk Idee, som med saamange
                    andre Ideer blev importeret hertillands af Steffens, hvis Foredrag jo som
                    bekjendt gjorde et saa ualmindeligt Indtryk paa Grundtvig.</p>

                <p>Men Bortvendelsen fra Samfundsinteresserne finder et endnu bestemtere Udtryk i
                    Schellings Fordybelse i Naturen, en Bevægelse, som allerede Goethe havde gjort,
                    men som rigtignok havde bragt ham til at gjøre en Række storartede Opdagelser,
                    hvortil Schelling aldrig gjorde Mage. Ligesom det efter Mystikernes Forestilling
                    var Guds Imagination, som tænkende skabte Verden, saaledes var det for Schelling
                    alene den tilsvarende Kraft i Mennesket, som formaaede at give Menneskets
                    aandelige Frembringelser ideal Virkelighed.</p>

                <p>Det er da denne væsentlig æsthetiske Kraft, den saakaldte intellectuelle
                    Anskuelse, det vil nærmest sige den efter Fornuftlove virkende fuldstændige
                    Phantasi, om hvilken Schelling, der her øiensynligt er under Indflydelse af
                    Tidens æsthetiske Kritik, paastaaer og hævder, at den alene baner Vei til
                    Philosophi, Vei til Indsigt i Identiteten af det Ideelle og det Reelle. Ja,
                    selve denne intellectuelle Anskuelse var ikke blot Veien, den var Maalet. Og
                    denne Sammenblanding af Redskabet og Værket betegner Indtrædelsen af en total,
                    en almindelig Forvirring i den romantiske Poesi og Videnskab, idet Videnskaben
                    snart drives med Kunstens Midler, saa man phantaserer i Hypotheser istedenfor at
                    forske, snart omvendt Poesien og Kunsten drives med Philosophiens og Religionens
                    Midler, saa Digterværkerne blive rimet Speculation, hvis Helte ere bestøvlede
                    Ideer, og Kunstværkerne forgjæves søge at dække Mangelen paa legemlig Form med
                    den katholske Andagts og Kjærligheds Kaabe. Man indbildte sig, at denne nye
                    Naturphilosophi for evigt skulde gjøre alt Erfaringsstudium af Naturen
                    overflødigt, men vi, som leve i en Tidsalder, hvor den empiriske Naturforskning
                    har forvandlet Jordens Udseende og beriget Menneskelivet gjennem Opdagelser og
                    Opfindelser uden Mage, vi, som have seet Naturphilosophiens uendelige Afmagt, vi
                    vide, at de reactionære Tendentser ogsaa her førte til Nederlag, og at Livet
                    selv paatog sig at gjendrive Vildfarelsen. Men hvad der i denne Theori for os
                    især har Betydning og Interesse, det er den kraftige Hævden af den guddommelige
                    Phantasi som Skabningens Kilde og af den menneskelige Phantasi som Kilden til al
                    kunstnerisk Frembringen; thi her staae vi ved Modertanken til »Aladdin«, her
                    føle vi med Haanden det Hjerteslag, som driver Blodet helt ud i den Extremitet
                    af det store germaniske Legeme, som i Aaret 1803 betegnedes ved Navnet
                    Kjøbenhavn.</p>

                <p>Og atter her staae vi endelig ved en Analogi med indiske Forestillinger. Thi den
                    Anskuelse, at der til Grund for Alt ligger en uafbrudt frembringende, ligesom
                    gjøglende Phantasi, at den sande Verden er en Skinnets Verden, i hvilken en
                    guddommelig Ironi, den samme Ironi med hvilken Romantikerne Tieck, Schlegel og
                    Solger have saa travlt, bestandig tilintetgjør sine egne Frembringelser, ligesom
                    Havet opsluger enhver af sine egne Bølger, denne Anskuelse er i sin Kjerne
                    beslægtet med den bekjendte indiske Lære om, at Alt er Skuffelse og Skin.</p>

                <p>Først med Hegel indtræder paany den antike Anskuelse. Hegel vender i sin
                    »Phänomenologi« og sin »Logik«, som en moderne Aristoteles, tilbage til
                    Reflexionen og Forstandspleien, til den methodiske Tænkning. Hans græske
                    Aandsretning lægger sig skarpt og afgjørende for Dagen, først i »Æsthetiken«,
                    hvor den klassiske Kunst egentlig bliver den eneste skjønne, medens den
                    symbolske endnu ikke er skjøn og den romantiske ikke mere er skjøn, dernæst i
                    »Retsphilosophien«, maaskee Hegels fortrinligst udarbeidede Værk, i hvilket den
                    harmoniske Samstemmen af Indre og Ydre, den græske Idee om Staten som
                    Sædelighedens Bærer, ophæver og optager hvad Hegel betegner som »Moraliteten«,
                    ↄ: Kants kategoriske Imperativ og Samvittigheden.</p>

                <p>Dog, hos Hegel forsvinder som bekjendt derfor ikke Pantheismen; det er kun paany
                    en græsk Pantheisme, som hos Goethe, der afløser den østerlandske, Tankens
                    Pantheisme, som afløser Forestillingens. Det er som sagt da ogsaa Pantheismen,
                    vi gjenfinde under den romantiske Skoles Katholicisme. Men ikke nok hermed:
                    ogsaa alle de andre gamle hedenske Strømninger fortsætte under den deres Løb.
                    Fremtrædende er Sandseligheden, dog ikke mere stolt og fri som hos Goethe, men
                    ægget og hidset, som i Fr. Schlegels »Lucinde«, spækket med philosophiske
                    Floskler og med en forloren Dybsindighed. Den optræder som Forherligelse af
                    Kjødet, dens Frivolitet er en saadan, til hvilken man har raisonneret sig med
                    pedantisk Grundighed, og den opstaaer nødvendigt som Modsætning til alle de
                    fromme Lader, man ellers gjerne bar til Skue. De veed, hvorledes selve den
                    fromme Schleiermacher kom til at røbe sin Sympathi for den frie Sandselighed i
                    sine »Vertraute Briefe über die Lucinde«.</p>

                <p>Og overhovedet fik man først sent Græciteten fra Halsen. Brødrene Schlegel skreve
                    hver sit Drama, der skulde være antikt, og selv de mest fjantede
                    Skjæbnetragoedier, som f. Ex. Werners »24de Februar«, ere blot uægte Børn af
                    Sophokles’s »Ødipus«; kun at den græske Skjæbnetanke her er dreven ud i det rent
                    Parodiske. I Stykket fremstilles, hvorledes Alt minder Heltinden om Forbandelse
                    og om tidligere Brøde, naar det blot skeer paa den ulykkelige 24de Februar. Det
                    gaaer saa vidt, at da paa den Dag en Høne bliver slagtet, udraaber hun: »Den
                    skreg mig imøde, Hønen, som en Forbandelse, den mindede mig om min Fader, da han
                    laa rallende i Døden.« Lignende Taabeligheder findes i Müllners »Den 29de
                    Februar« og i Grillparzers »Die Ahnfrau«. Spor af denne Skjæbnetro, der iøvrigt
                    udgaaer fra Tieck, kan De finde hos et saa extravagant Medlem af Skolen som den
                    danske Ingemann. De husker hans Kullemand med Skjæbnebogen i »Valdemar Seir«.
                    Men iøvrigt er, som De kan tænke, Ingemann meget fjendsk mod Skolens Pantheisme,
                    og hele hans lange, ulæselige Digt »De sorte Riddere« er rettet imod den.</p>

                <p>En sund, god Side af Skolens Bestræbelser var den, som gik ud paa at udvide den
                    snevre Kreds af Æmner, som de antike Stoffer afgav og at udvide Blikket saavel
                    for det Eiendommelige hos de fremmede moderne Nationer, som for det
                    Charakteristiske hos den egne Nation. Saaledes blev Skolen patriotisk, og
                    patriotisk i alle Lande. Men iøvrigt opstod allerede nu i Tydskland den samme
                    Tilbøielighed til Excurser ind i fremmede Lande, som senere greb den franske
                    Romantik under Victor Hugo. Forgjængeren var Herder med sin beundringsværdige
                    Sands for de forskjelligste Folkeaanders Productioner. For ham var
                    Verdenspoesien en stor Harpe, paa hvilken hvert Folk havde sin Streng. A.W.
                    Schlegels kritiske og oversættende Virksomhed fulgte. Hans berømte
                    »Forelæsninger over den dramatiske Litteratur«, der fremkomme umiddelbart før de
                    Allieredes Indmarche i Paris, forklare efter Lessings Mønster den antike Poesi
                    og Shakspeares Skuespil, men indeholde ligeledes efter Lessings Exempel de
                    bitreste og voldsomste Angreb paa den franske Smag og det franske Theater. Det
                    er interessant at sammenligne denne Bog med dens samtidige Modstykke, Mme de
                    Staëls »De l’Allemagne«. Schlegel er ligesaa misforstaaende og hadefuld overfor
                    Frankrig som Mme de Staël forstaaende og sympathetisk overfor Tydskland. Han har
                    ikke Haansord nok for Corneille og Racine, og han behandler »Tartuffes«
                    udødelige Digter med en Ringeagt, der er altfor taabelig til ikke at falde
                    tilbage paa den, som udslynger den. Imidlertid forklarede han med fin Sympathi
                    saavel Shakspeares som navnlig Calderons helt ukjendte Poesi for sine Landsmænd.
                    Hans Opfattelse af disse Digtere har imidlertid een stor Mangel ved Siden af eet
                    stort Fortrin.</p>

                <p>Fortrinet er det, at Alt kommer til sin Ret, hver mindste Eiendommelighed. Da han
                    senere udfører sine fuldendt mesterlige, aldrig nok beundrede Oversættelser af
                    Shakspeare og af nogle af Calderons Stykker, føler man hvilket Fremskridt
                    Forstaaelsen af moderne Poesi har gjort, siden Schiller i sin Oversættelse af
                    »Macbeth« tilskar Stykket efter antikiserende Fordomme og tog alt det
                    Realistiske og Djærve bort. Men Mangelen er hos Schlegel den samme som hos hele
                    Skolen, den samme der hos os i Danmark fra Skolen af strækker sig udover den
                    følgende Tid, den, at Opfattelsen af Poesien her bestandig er stemplet af den
                    germaniske Eensidighed, det vil sige er til den Grad æsthetisk-metaphysisk, at
                    den empirisk-historiske Opfattelse fortrænges og ikke kan komme til sin Ret.</p>

                <p>Man har det ene absolute Mønster efter det andet. Som Grækerne og Aristoteles
                    havde været ansete for de absolute Mønstre i Frankrig under Ludvig den 14de,
                    saaledes blev nu f. Ex. Shakspeare det absolute Mønster i Poesi, eller (som hos
                    os i Kierkegaards »Enten-Eller«) Mozart det absolute Mønster i Musik. Den
                    historisk-paalidelige Opfattelse, der i sin empiriske Ædruelighed ingen absolute
                    Mønstre kjender, skydes aldeles tilside. Ethvert Værk bliver Type, Type paa en
                    Digtart, en incarneret Kategori. Saaledes er f. Ex. hos os for Heiberg »St.
                    Hansaftensspil« »den fuldkomneste Realisation af det umiddelbare Drama i lyrisk
                    Form«. Man troer at Digtarterne og Digterværkerne skyde ud af hinanden som
                    Grenene paa et Træ, istedenfor at studere dem i deres Sammenhæng med Culturen,
                    med det hele Liv. Man troer f. Ex. at Tragoedien har en sammenhængende Historie
                    paa langs, ↄ: at den græske Tragoedie staaer i en Art directe
                    Slægtskabsforbindelse med den engelske, istedenfor at forstaae, at Tragoedien
                    ikke avles af andre Folkeslags Tragoedier, men fremgaaer af de Omgivelser, af
                    den Cultur, den hele psychologiske Sphære, midt i hvilken den bliver til.</p>

                <p>Imidlertid: man fik alle Bomme slaaede ned, hele Verden laa aaben for Digterens
                    Øine, han havde Lov til at vælge sine Æmner, hvor han havde Lyst. Vi have denne
                    begeistrede Troesbekjendelse i vor egen Litteratur i Oehlenschlägers smukke Digt
                    »Digterens Hjem«. De husker Ordene:</p>

                <p> Det strækker sig fra Spitzbergs hvide Klipper,<br/> For Syndflods ældste Lig en
                    hellig Grav,<br/> Til hvor den sidste Tange slipper<br/> I Søndrepolens øde Hav. </p>

                <p>I hvilken Grad alle de nye Anskuelser maatte slaa ned i denne vort eget Lands
                    største Digter er let at forstaae:</p>

                <p>Romantikerne anpriste Phantasien over Alt i Verden, den var den høieste, den
                    egentlig guddommelige Gave. Hvem kunde dette gribe som ham, hvis Evne netop var
                    den rige, sprudlende Phantasi, der afløste Baggesens og det 18de Aarhundredes
                    Evne til Conversationen. Romantikerne priste Mytheverdenen som den høieste, den
                    ægte. Der sad nu netop han med en hel ny Mytheverden, som med en Skat, der blot
                    behøvede at hæves. Romantikerne raabte: »Vi maa finde en ny Mythologi, der for
                    os kan være det samme som den antike for Grækere og Romere.« Det er Ord af Fr.
                    Schlegel og Novalis, jeg citerer. Men de søgte forgjæves eller fandt kun
                    Katholicismens gamle Myther. Han alene behøvede ikke at søge, han alene sad inde
                    med Skatten, ham faldt Appelsinen ned i hans Turban, han fandt den klare Lampe
                    uden Møie, medens de Andre brød deres Hoveder med at tilveiebringe et stadigt
                    Lys ved at rive den ene Svovlstik af efter den anden. Romantikerne troede paa en
                    høiere Fortidstilstand, hvorfra Slægten var sunken, og overfor ham stod netop et
                    Folk, hvis Fortid langt overstraalede dets Nutid, som ønskede at glemme denne
                    mørke Nutid, og hvis Trang det var at see sig selv forherliget gjennem
                    Forherligelsen af sine Barndomsdrømme og sin Ungdoms Bedrifter.</p>

                <p>Saaledes skete det da, at Skolens Doctriner i ham, den ikke Tydske, vakte en
                    friskere, en rigere og mere betydningsfuld Poesi end hos nogen poetisk anlagt
                    Aand i Landet selv, og saaledes forklares det, hvorledes der kun udfordredes et
                    Ord af Steffens for til Overraskelse for denne og alle Andre at løse
                    Fortryllelsen, der bandt hans Tunge.</p>
            </div>

            <p><span class="ud">Hermed slutter jeg hvad jeg vilde betegne som en Introduction til
                    den tydske Romantiks Historie.</span> (1872:[231]-271)</p>
        </div>



    </div>
</div>
